Title:Genesis

<b>KAPAMPANGAN BIBLE</b>

<b>Genesis</b>

Genesis <lbl>1:1</lbl>  King kamumulan lelangan na ning Dios ing banua at ing labuad. 

Genesis <lbl>1:2</lbl>	At ing labuad ala yang anyu at alang laman; at ing dalumdum atiu babo na ning kalalaman: at ing Espiritu ning Dios gagalo ya babo na ning lupa na ning danum.	

Genesis <lbl>1:3</lbl>	At sinabi na ning Dios, Mika ating sala: at mika ating sala.

Genesis <lbl>1:4</lbl>	At ikit na ning Dios ing sala, king iti mayap: at ing Dios kewani na ing sala king dalumdum.	

Genesis <lbl>1:5</lbl>	At ing pemalaguiu na ning Dios king sala Aldo, at ing kadalumduman inaus nang Bengi. At mika ating bengi at mika ating abak, ing metung a aldo.	

Genesis <lbl>1:6</lbl>	At ing Dios sinabi na, Mika ating kalaganapan king libutad ning danum, at iti kewani na ing danum king danum.

Genesis <lbl>1:7</lbl>	At ing Dios guewa na ing kalaganapan, at kewani na ing danum a atiu lalam na ning kalaganapan king danum a atiu babo na ning kalaganapan: at makanian ing milyari.	

Genesis <lbl>1:8</lbl>	At ing pemalaguiu na ning Dios king kalaganapan Banua. At mika ating bengi at mika ating abak, ing kaduang aldo.	

Genesis <lbl>1:9</lbl>	At ing Dios sinabi na, Mipamisan ing danum a atiu lalam na ning banua king metung a karinan, at lunto ing gabun a malangi: at makanian ing milyari.	

Genesis <lbl>1:10</lbl> 	At ing pemalaguiu na ning Dios king malangi Labuad; at ing kapamisanan ning danum inaus nong Dayatmalat: at ikit na ning Dios king iti mayap.

Genesis <lbl>1:11</lbl> 	At ing Dios sinabi na, Mitubuanan ing gabun king dikut, tanaman a mikakabini, at dutung a mamunga a babie bunga agpang king keang pangadutung, a darala na ing keang bini, babo ning labuad: at makanian ing milyari. 	

Genesis <lbl>1:12</lbl> 	At tinubu king labuad ing dikut, tanaman a mikaka-bini agpang king karelang pangatanaman, at dutung a mamunga, darala na ing keang bini, agpang king karelang pangadutung: at ikit na ning Dios king iti mayap. 	

Genesis <lbl>1:13</lbl> 	At mika ating bengi at mika ating abak, ing katlung aldo. 

Genesis <lbl>1:14</lbl> 	At ing Dios sinabi na, Mika ating sulu king kalaganapan ning banua bang mikawani ing aldo king bengi; at maguing tanda la, at dake-dake ning panaun, at karing aldo at banua: 	

Genesis <lbl>1:15</lbl> 	At maguing sulu la king kalaganapan na ning banua barang pasalan ing babo ning labuad: at makanian ing milyari. 

Genesis <lbl>1:16</lbl> 	At ing Dios guewa no ding aduang mangaragul a sulu; ing sulung peka-maragul panibalan na ing aldo, at ing peka-malating sulu panibalan na ing bengi: guewa nala naman ding batuin. 	

Genesis <lbl>1:17</lbl> 	At ing Dios binili no king kalaganapan ning banua, ban sunlag king babo ning labuad, 

Genesis <lbl>1:18</lbl> 	At bang manibala king aldo at king bengi, at bang mikawani ing sala king dalumdum: at ing Dios ikit na king iti mayap.

Genesis <lbl>1:19</lbl> 	At mika ating bengi at mika ating abak, ing kapat a aldo. 

Genesis <lbl>1:20</lbl> 	At ing Dios sinabi na, Mika atin ing danum karing dakal a gagalo a melalang a maki bie, at ayup a susulapo babo na ning labuad king makabuklat nang kalaganapan ning banua. 	

Genesis <lbl>1:21<lbl> 	At ing Dios lelangan nala ding mangaragul a animal king dayatmalat, at ing balang mabie gagalo a melalang, a kayabe ra ding animal a malati king danum, agpang king karelang pangaasan, at ing balang ayup a baguiusan agpang king keang pangaayup at ing Dios ikit na king iti mayap. 

Genesis <lbl>1:22</lbl> 	At ing Dios binendicionan nala, sinabi na, Pasipamunga kayu, at magpakarakal, at katmuan yu ing danum karing dayatmalat, at ding ayup magpakarakal la king labuad. 

Genesis <lbl>1:23</lbl> 	At mika ating bengi at mika ating abak, ing kalimang aldo. 	

Genesis <lbl>1:24</lbl> 	At ing Dios sinabi na, Mika atin ing labuad karing melalang a mabie agpang king karelang anyu, animales, at bague a gagapang, at ganid king labuad agpang king karelang panga-ganid: at makanian ing milyari. 

Genesis <lbl>1:25</lbl> 	At ing Dios guewa no ding ganid king labuad agpang king karelang panga-ganid, at ding animal agpang king karelang panga-animal, at ing balang bague gagapang babo na ning labuad agpang king keang anyu: at ing Dios ikit na king iti mayap. 

Genesis <lbl>1:26</lbl> 	At ing Dios sinabi na, Lalangan taya ing tau king kekatang kalarawan, agpang king kekatang wangis: at pabustan lang sumakup karing asan king dayatmalat, at karing ayup king banua, at karing animales, at king mabilug a labuad, at king balang bague a gagapang king babo na ning labuad. 

Genesis <lbl>1:27</lbl> 	At ing Dios lelangan ne ing tau a kalarawan na, king larawan na ning Dios lelangan naya; lalaki at babai lelangan nala. 

Genesis <lbl>1:28</lbl> 	At ing Dios pepanuanan nala: at ing Dios sinabi na karela, Pasipamunga kayu, at magpakarakal, at laganapan yu ing labuad, at kekayu yang supilan; at sakupan yula ding asan king dayatmalat, at ding ayup karing banua, at ing balang bague a maki bie gagalo babo ning labuad. 

Genesis <lbl>1:29</lbl> 	At ing Dios sinabi na, Oini, aku binie ke kekayu ing balang tanaman a mamini, a atiu babo nang lupa ning mabilug a labuad, at ing balang dutung, a king bunga ning dutung mikakabini; a kekayu maguing pamangan ye: 

Genesis <lbl>1:30</lbl> 	At king balang animal king labuad, at king balang ayup karing banua, at king balang bague gagapang king babo na ning labuad, a maki bie, ing anggang tanaman a saguiwa binie kung pamangan: at makanian ing milyari.

Genesis <lbl>1:31</lbl> 	At ing Dios ikit na ing anggang lelangan na, at oini, iti binang mayap. At mika ating bengi at mika ating abak, ing kanam a aldo. 	

Genesis <lbl>2:1</lbl>    	At meari la ding banua at labuad, at ing anggang ejercitu ra. 

Genesis <lbl>2:2</lbl> 	At inari na ning Dios king kapitung aldo ing dapat a depatan na; at pepainawa ya king aldo kapitu king anggang dapat a depatan na. 	

Genesis <lbl>2:3</lbl> 	At pepanuanan ne ning Dios ing kapitung aldo, at pengilinan ne; uling kaniti karin ya pepainawa king anggang dapat a depatan na king anggang lelangan na ning Dios. 

Genesis <lbl>2:4</lbl> 	Iti ing pangapalyari ra ding banua at ning labuad inyang melalang la, kanitang aldo a ing GUINUNG Dios lelangan na ing labuad at ing banua. 

Genesis <lbl>2:5</lbl> 	At ala pang tanaman king marangle a sinibut pa; uling e na pa pepauranan ning GUINUNG Dios king babo na ning labuad at alang taung magobra king gabun; 

Genesis <lbl>2:6</lbl> 	Dapot minukiat ibat king labuad ing ulap, diligan na ing anggang lupa na ning labuad. 

Genesis <lbl>2:7</lbl> 	At belangkas ne ping GUINUNG Dios ing tau a ibat king alikabuk ning gabun, at pengisnawanan ne king arung king pangisnawa ning bie; at ing tau meguing kaladua yang mabie. 	

Genesis <lbl>2:8</lbl> 	At i GUINUNG Dios binili ne ing metung a mula king Eden, nangan king aslagan; at binili ne karin ing taung keang belangkas. 

Genesis <lbl>2:9</lbl> 	At i GUINUNG Dios pepatubuan ne ing balang dutung a makawili king panlalawe, at mayap kanan; anti naman ing dutung ning bie king libutad ning mula, at ing dutung ning beluan king mayap at king marawak. 	

Genesis <lbl>2:10</lbl>	 At manibatan ya king Eden ing metung a ilug bang dilig king mula; at manibat karin mikawakawani ya, at meguing apat a sanga. 	

Genesis <lbl>2:11</lbl> 	Ing laguiu na ning mumuna Pison: iti ya ing makapatulug king mabilug nang gabun ning Havilah, nung nukarin ating guintu; 

Genesis <lbl>2:12</lbl> 	At ing guintu na ning gabun a ita mayap: atin mu namang karin bdelio at batung onix. 

Genesis <lbl>2:13</lbl> 	At ing laguiu na ning kaduang ilug Gihon: iti makapatulug ya naman king mabilug nang gabun ning Cush. 

Genesis <lbl>2:14</lbl> 	Ing laguiu na ning katlung ilug Hidekel: iti ya ing mamagus king arapan ning Asiria. At ing kapat a ilug ya ing Eufrates. 	

Genesis <lbl>2:15</lbl> 	At i GUINUNG Dios kinua ne ing tau, at binili ne king mula na ning Eden baneng paimalanan iti at ingatan. 	

Genesis <lbl>2:16</lbl> 	At i GUINUNG Dios inutus na king tau, sinabi na, King balang dutung king mula timawa kang mangan: 

Genesis <lbl>2:17</lbl> 	Dapot king dutung na ning beluan king mayap at marawak, e ka mamangan kea: uling king aldo a mangan ka kea mate kang alang pangakabla. 	

Genesis <lbl>2:18<lbl> 	At i GUINUNG Dios sinabi na, E mayap king ing tau magsasarili ya; ilalang keng kasaup na a dikil kea. 

Genesis <lbl>2:19</lbl> 	At i GUINUNG Dios lelangan ne king gabun ing balang animal king marangle, at ing balang ayup karing banua; at dela no king tau bang akit na nung nanung yaus na kareti: at ing nanumang pemalaguiu na ning tau king balang pemalaguiu na ning tau king balang mabie melalang, ita ya ing laguiu na. 

Genesis <lbl>2:20</lbl> 	At minie yang laguiu ing tau karing anggang animal, at karing ayup karing banua, at king balang ganid king marangle; dapot e ya makakit a kausap na dikil king tau. 	

Genesis <lbl>2:21</lbl> 	At i GUINUNG Dios bildug na ing malalam a tudtud king tau, at metudtud ya; kanita kinanua yang metung karing keang taguiang, at binili na ing laman king lugal na: 	

Genesis <lbl>2:22</lbl> 	At ing taguiang, a kingua na ning GUINUNG Dios king lalaki, guewa neng metung a babai, at dela ne king lalaki. 

Genesis <lbl>2:23</lbl> 	At sinabi na ning lalaki, Iti ya ngeni ing butul ding butul ku, at laman ning laman ku: iti mipalaguiuwan yang Babai, uling meakua ya king lalaki. 

Genesis <lbl>2:24</lbl> 	King uli na niti lakuan ne ning lalaki i tata na at i indu na, at makiabe ya king asawa na: at maguing metung lang laman. 

Genesis <lbl>2:2</lbl>	At parapara lang lubas, ing lalaki at ing asawa na, at e la mipapalkarine. 

Genesis <lbl>3:1</lbl>   	Ngeni ing ubingan sutil ya a maiguit karing anggang animales king marangle a lelangan na nang GUINUNG Dios. At sinabi na king babai, Wa, sinabi na wari ning Dios kekayu, E ko mamangan king nanumang dutung king mula? 	

Genesis <lbl>3:2</lbl> 	At ing babai mekibat ya king ubingan, Karing bunga ra ding dutung king mula mangan kami: 	

Genesis <lbl>3:3</lbl> 	Dapot king bunga na ning dutung a atiu king libutad ning mula, sinabi na ning Dios, E ko mamangan kaniti, ni e ye tatagkilan, magkang mate kayu. 

Genesis <lbl>3:4</lbl> 	At ing ubingan sinabi na king babai, King katutuan e ko mate: 

Genesis <lbl>3:5</lbl> 	Uling balu na ning Dios a king aldo a mangan ko kaniti, kanita mibuklat la ding kekong mata, at maguing anti kong Dios, abalu yu ing mayap at ing marawak. 

Genesis <lbl>3:6</lbl> 	At inyang ikit na ning babai king ing dutung mayap yang kanan, at king makawili ya karing mata, at king dutung yang makapagnasa ban a pakiabutan ing kabiasnan, kinanua ya karing bunga na, at pengan ne; at dininan naya naman ing keang asawa, at mengan ya namang anti ya. 

Genesis <lbl>3:7</lbl> 	At mibuklat lang parapra ding karelang mata, at abalu ra king lubas la; at tinai la king bulung higuera, at guewa rang tapitapi ra.

Genesis <lbl>3:8</lbl> 	At dimdam da ing siwala na nang GUINUNG Dios a lalakad king mula king karimlan na ning aldo: at sinalikut ya ing lalaki at ing asawa na king arapan nang GUINUNG Dios king busal da ding dutung ning mula. 	

Genesis <lbl>3:9</lbl> 	At inaus neng Guinung Dios ing lalaki, at sinabi na kea, Nuka karin? 

Genesis <lbl>3:10</lbl> 	At ya sinabi na, Dimdam ku ing siwala mu king mula, at mitakutan ku, uling lubas ku; at sinalikut ku. 

Genesis <lbl>3:11</lbl> 	At sinabi na, Ninung sinabi keka a lubas ka? Mengan ka king dutung a inutus ku kekang e me kakanan? 	

Genesis <lbl>3:12</lbl> 	At ing lalaki mekibat ya, Ing babaing binie mung kayabe ku, dininan naku king dutung, at aku mengan ku.

Genesis <lbl>3:13</lbl> 	At i GUINUNG Dios sinabi na king babai, Nanu ing depatan mu? At sinabi na ning babai, Ing ubingan piraya naku, at mengan ku. 

Genesis <lbl>3:14</lbl> 	At i GUINUNG Dios sinabi na king ubingan, Anti ning depatan mu iti, misumpa ka karing anggang animales, at karing anggang ganid king marangle; ing salu mu ya ing ilakad mu, at alikabuk ing kanan mu king anggang aldo na ning kekang bie: 

Genesis <lbl>3:15</lbl> 	At pipagkamuan dakayu ika at ing babai, at ing bini mu ampon ing bini na: iti ya ing dumunut king buntuk mu, at ika dunutan me sakung. 	

Genesis <lbl>3:16</lbl> 	King babai sinabi na, Parakalan kung bina ing kekang kasakitan, at ing kekang pamangagli; king kasakitan ipanganak mo ding kekang anak; at ing nasa mu maguing king asawa mu, at ya pamajalan naka. 	

Genesis <lbl>3:17</lbl> 	At kang Adam sinabi na, Anti na ning pemintuan mu ing siwala na ning asawa mu, at mengan ka king dutung, a inutus ku keka, sinabi ku, E me kakanan: Makasumpa ing gabun king uli mu; king kapagalan mu mangan ka king anggang aldo na ning kekang bie; 	

Genesis <lbl>3:18</lbl> 	Suksuk at alibubu ing isibut nang maguing keka; at mangan ka karing tanaman king marangle; 

Genesis <lbl>3:19</lbl> 	King uli ning pawas na ning kanuan mu mangan kang tinape, angga king mibalik ka king gabun; uling kea karin meakua: uling alikabuk ka, at king alikabuk ka mibalik. 

Genesis <lbl>3:20</lbl>	At inaus ne ning lalaki ing laguiu ning keang asawa Eva; uling ya ing indu ra ding anggang mabie. 	

Genesis <lbl>3:21</lbl> 	At i GUINUNG Dios guewa ne i Adam at ing asawa na tunikang balat, at pepaimalanan nala. 	

Genesis <lbl>3:22</lbl> 	At sinabi nang GUINUNG Dios, Oini, ing tau meguing metung yang anti itamu, balu na ing mayap at ing marawak; ngeni pin, magkang iyatyat ne ing gamat na, at guntal ya king dutung na ning bie, at mangan ya, at mie yang alang anggaâ€”

Genesis <lbl>3:23</lbl> 	Uli na nita pepalakuan neng GUINUNG Dios king mula na ning Eden, bayang galo king gabun nung nuya ibat meakua. 

Genesis <lbl>3:24</lbl> 	Nung inya tinabi ne pin lual ing tau; at binili ne king aslagan na ning mula ning Eden ing Querubin, at metung a talibung a mitatau a lilibut king misusumangid, baneng ingatan ing dalan ning dutung na ning bie. 

Genesis <lbl>4:1</lbl>    	At akilala ne ning lalaki i Evang asawa na; at kinagli ya, at penganak ne i Cain, at sinabi na, Mika anak kung lalaki king saup nang GUINU. 

Genesis <lbl>4:2</lbl> 	At pepasibayu penganak ne i Abel a kapatad na. At meguing pastul yang tupa i Abel, dapot i Cain meguing talagalo ya king gabun. 

Genesis <lbl>4:3</lbl> 	At milyari kabang lalakad ing panaun, i Cain migdala ya king bunga na ning gabun metung a ain kang GUINU. 	

Genesis <lbl>4:4</lbl> 	At i Abel, migdala ya naman karing pangane karing keang kawan at karing pekamataba kareti. At lingusan neng GUINU i Abel at ing ain na: 	

Genesis <lbl>4:5</lbl> 	Dapot e ne lingusan i Cain at ing keang ain. At i Cain mikapali yang bina, at melulam ya ing keang lupa. 	

Genesis <lbl>4:6</lbl> 	At i GUINU sinabi na kang Cain, Baket mikapali ka? At baket melulam ing kekang lupa? 	

Genesis <lbl>4:7</lbl> 	Nung ika darapat ka sang mayap, e wari iti matangap? At nung e ka darapat mayap, ing kasalanan mibili king pasbul; at keka ing maguing nasa na; dapot ika ing sumakup kea. 	

Genesis <lbl>4:8</lbl> 	At sinabi nang Cain king kapatad nang i Abel. At milyari, inyang atilu karing king marangle, king i Cain tinalakad yang laban king kapatad nang i Abel, at pete ne. 	

Genesis <lbl>4:9</lbl> 	At i GUINU sinabi na kang Cain, Nuya karin i Abel a kapatad mu? At ya mekibat ya, E ke balu; aku waring talaingat king kapatad ko? 	

Genesis <lbl>4:10</lbl> 	At ya sinabi na kea, Nanung depatan mu? Ing siwala na ning daya na ning kapatad mu daralung kanaku manibat king gabun. 	

Genesis <lbl>4:11</lbl> 	At ngeni makasumpa ka king gabun, a biklat ne ing keang asbuk banang tanggapan ing daya ning kekang kapatad a ibat king kekang gamat; 	

Genesis <lbl>4:12</lbl> 	Ngening galo ka king gabun, e na na ibie keka manibat ngeni ing keang sikanan; maguing magpalayaslayas ka at maglibutlibut king labuad. 

Genesis <lbl>4:13</lbl> 	At sinabi nang Cain kang GIUNU, Tutung mipakaragul ing kakung kaparusan a maiguit king aguiu kung pibatan. 

Genesis <lbl>4:14</lbl> 	Oini, ika tinabi muku ngeni king lupa na ning gabun; at king kekang arapan misalikut ku; at maguing palayaslayas ku at maglibutlibut king labuad; at malyari, king ing ninumang manakit kaku, patayan naku. 

Genesis <lbl>4:15</lbl> 	At pekibatan neng GUINU, Uli na niti ing ninumang makamate kang Cain, miparusan yang makatapitung ukdu. At i GUINU dininan neng tanda i Cain, magkang ing ninumang makakit kea patayan ne. 	

Genesis <lbl>4:16</lbl> 	At meko ya i Cain king arapan nang GUINU, at menuknangan ya king labuad ning Nod, king aslagan na ning Eden. 	

Genesis <lbl>4:17</lbl> 	At kilala neng Cain ing keang asawa; at kinagli ya, at penganak ne i Enoc; at mitalakad yang metung a ciudad, at inaus na ing laguiu na ning ciudad, agpang king laguiu na ning keang anak, a i Enoc. 	

Genesis <lbl>4:18</lbl> 	At kang Enoc mibait ya i Irad; at i Irad ayanak ne i Mehujael; at i Mehujael ayanak ne i Methusael, at i Methusael ayanak ne i Lamech. 

Genesis <lbl>4:19</lbl> 	At i Lamech kinanua yang adua nang asawa: ing laguiu na ning metung Ada, at ing laguiu na ning kadua Zilla. 

Genesis <lbl>4:20</lbl> 	At i Ada penganak ne i Jabal: ya ing ibpa ra ding manuknangan karing kubu at ating animal. 	

Genesis <lbl>4:21</lbl> 	At ing laguiu na ning keang kapatad Jubal: ya ang ibpa ra ding anggang talatigtig alpa at pitu. 

Genesis <lbl>4:22</lbl> 	At i Zilla, penganak na neman e Tubal-Cain, ing pande king pamangutud karing balang kasangkapan a tangsu at bakal: at ing kapatad nang babaing Tubal-Cain ya pin i Naama. 

Genesis <lbl>4:23</lbl> 	At sinabi nang Lamech karing keang asawa: Ada at i Zilla, pakiramdaman yu ing siwala ku; Ikong asawa nang Lamech, tingiran yu ing sasabian ku: Uling mekamate kung metung a lalaki uling sinugat naku, at metung a baintau uling peluka naku: 	

Genesis <lbl>4:24</lbl> 	Nung makapipitung ukdung miablasan ya i Cain, katutuan i Lamech makatapitung pulung makatapitung ukdu. 	

Genesis <lbl>4:25</lbl> 	At kilala neng pisabayung Adam ing keang asawa; at menganak yang metung a lalaki, at ing inaus na king laguiu na Set: Uling, ya sinabi na, Ing Dios dininan nakung aliwang bini a kalili nang Abel; uling pete neng Cain. 	

Genesis <lbl>4:26</lbl> 	At i Set mika anak ne mang metung a lalaki; at ing inaus na king laguiu na Enos. Manibat kanita pigmulan da na ding tau a minaus king laguiu nang GUINU. 	

Genesis <lbl>5:1</lbl>   	Iti ing libru ding dai nang Adam. King aldo a lelangan ne ning Dios ing tau, melalang ya king kalarawan na ning Dios; 	

Genesis <lbl>5:2</lbl> 	Lalaki at babai lang lelangan na, at pepanuanan nala, at ing inaus naking laguiu ra Adam, kanitang aldo a lelangan nala. 

Genesis <lbl>5:3</lbl> 	At mebie ya i Adam dinalan atlungpulung banua, a menganak yang metung a lalaki a kawangis na, makalupa ya king keang larawan; at ing inaus na king keang laguiu Set: 

Genesis <lbl>5:4</lbl> 	At ding meguing aldo ng Adam kaibat neng penganak i Set walu lang dalan a banua: at menganak yang lalaki at babai. 	

Genesis <lbl>5:5</lbl> 	At ding anggang aldo a meguing bie nang Adam siam a dalan atlungpulung banua: at mete ya. 

Genesis <lbl>5:6</lbl> 	At mebie ya i Set dinalan at limang banua, at ayanak ne i Enos: 	

Genesis <lbl>5:7</lbl> 	At mebie ya i Set kaibat neng ayanak i Enos, walung dalan at pitung banua, at menganak yang lalaki at babai. 

Genesis <lbl>5:8</lbl> 	At ding anggang meguing aldo nang Set siam lang dalan at labingaduang banua: at mete ya. 

Genesis <lbl>5:9</lbl> 	At mebie ya i Enos siamapulung banua, at ayanak ne i Cainan: 

Genesis <lbl>5:10</lbl> 	At mebie ya i Enos kaibat neng ayanak i Cainan, walung dalan at labinglimang banua, at menganak yang lalaki at babai: 	

Genesis <lbl>5:11</lbl> 	At ding anggang meguing aldo nang Enos siam lang dalan at limang banua: at mete ya. 	

Genesis <lbl>5:12</lbl> 	At mebie ya i Cainan pitungpulung banua, at ayanak ne i Mahalalel: 

Genesis <lbl>5:13</lbl> 	At mebie ya i Cainan kaibat neng ayanak i Mahalalel, walung dalan at apatapulung banua, at menganak yang lalaki at babai: 

Genesis <lbl>5:14</lbl> 	At ding anggang meguing aldo nang Cainan siam a dalan at apulung banua: at mete ya. 	

Genesis <lbl>5:15</lbl> 	At mebie ya i Mahalalel, anamapulu at limang banua, at ayanak ne i Jared: 	

Genesis <lbl>5:16</lbl> 	At mebie ya i Mahalalel kaibat neng ayanak i Jared, walung dalan at atlungpulung banua, at menganak yang lalaki at babai: 	

Genesis <lbl>5:17</lbl> 	At ding anggang meguing aldo nang Mahalalel, walung dalan siamapulu at limang banua: at mete ya. 

Genesis <lbl>5:18</lbl> 	At mebie ya i Jared dinalan anamapulu at aduang banua, at ayanak ne i Enoc: 	


Genesis <lbl>5:19</lbl> 	At mebie ya i Jared kaibat neng ayanak i Enoc walung dalan a banua, at menganak yang lalaki at babai: 

Genesis <lbl>5:20</lbl> 	At ding anggang meguing aldo nang Jared siam lang dalan anamapulu at aduang banua: at mete ya. 

Genesis <lbl>5:21</lbl> 	At mebie ya i Enoc anamapulu at limang banua, at ayanak ne i Matusalem: 	

Genesis <lbl>5:22</lbl> 	At linakad ya i Enoc a kayabe na ning Dios, kaibat neng ayanak i Matusalem atlung dalan a banua, at menganak yang lalaki at babai: 

Genesis <lbl>5:23</lbl> 	At ding anggang meguing aldo nang Enoc atlu lang dalan anamapulu at limang banua: 	

Genesis <lbl>5:24</lbl> 	Linakad ya pin Enoc a kayabe ning Dios: at e ya meakit; uling kingua ne ning Dios. 	

Genesis <lbl>5:25</lbl> 	At mebie ya i Matusalem dinalan walungpulu at pitung banua, at ayanak ne i Lamech: 	

Genesis <lbl>5:26</lbl> 	At mebie ya i Matusalem kaibat neng ayanak i Lamech pitung dalan walungpulu at aduang banua, at menganak yang lalaki at babai: 

Genesis <lbl>5:27</lbl> 	At ding anggang meguing aldo nang Matusalem siam lang dalan anamapulu at siam a banua: at mete ya. 

Genesis <lbl>5:28</lbl> 	At mebie ya i Lamech dinalan walungpulu at aduang banua, at menganak yang metung a lalaki: 	

Genesis <lbl>5:29</lbl> 	At ing inaus na king keang laguiu Noe, sinabi na, Iti patulan nakatamu king kekatang dapat at king dapat da ding kekatang gamat, a dinatang king uli na ning gabun a simpa nang GUINU. 

Genesis <lbl>5:30</lbl> 	At mebie ya i Lamech kaibat neng ayanak i Noe limang dalan siamapulu at limang banua, at menganak yang lalaki at babai: 	

Genesis <lbl>5:31</lbl> 	At ding anggang meguing aldo nang Lamech pitung dalan pitungpulu at pitung banua: at mete ya. 	

Genesis <lbl>5:32</lbl> 	At i Noe atin yang limang dalan a banua tua: ayanak ne i Sem, i Cam, at i Jafet. 	

Genesis <lbl>6:1</lbl>   	At milyari, inyang migmula nong merakal ding tau babo na ning lupa na ning gabun, at menganak lang babai, 

Genesis <lbl>6:2</lbl> 	At ikit da ding anak na ning Dios king ding anak dang babai ding tau mangalagu la; pesikua lang karelang asawa karing anggang pinili ra. 

Genesis <lbl>6:3</lbl> 	At i GUINU sinabi na, Ing kakung Espiritu e maki laban king tau kapilan man, uling ya man laman ya: dapot ding maguing aldo na dinalan at aduangpulung banua. 	

Genesis <lbl>6:4</lbl> 	Atilu king gabun ding gigante kanitang panaun a ita, at anti naman kaibat na niti, inyang datang la ding anak nang lalaki ning Dios karing anak dang babai ding tau, at ila menganak la karela: deti ila namang meguing masikanan manibat king mumunang panaun, a ila ding lalaking bantug. 	

Genesis <lbl>6:5</lbl> 	At ikit nang GUINU king ing kasalanan ning tau dakal king labuad, at king ing mabilug nang pamiisip king keang pusu pawang mung marawak. 

Genesis <lbl>6:6</lbl> 	At sinisi ya i GUINU king alalang ne ing tau keti king labuad, at melungkut ya king keang pusu. 	

Genesis <lbl>6:7</lbl> 	At i GUINU sinabi na, Lipulan ke ing tau a kakung lelangan king lupa na ning gabun; ing tau, at ing animal, at ding bague a gagapang, at ding ayup karing banua; uling sisisian ku ing pamanlalang ku karela. 	

Genesis <lbl>6:8</lbl> 	Dapot i Noe menakit yang kalam karing mata nang GUINU. 

Genesis <lbl>6:9</lbl> 	Deti ilang dai nang Noe. I Noe lalaki yang banal, at sakdal king kapanaunan na: linakad ya i Noe a kayabe na ning Dios. 

Genesis <lbl>6:10</lbl> 	At i Noe mika anak yang atlung lalaki, i Sem, i Cam, at i Jafet. 

Genesis <lbl>6:11</lbl> 	At merawak ing labuad king arapan na ning Dios, at ing labuad kinatmu king pamisasalangsangan. 

Genesis <lbl>6:12</lbl> 	At ikit na ning Dios ing labuad, at, oini, merawak; uling peparawak na ning anggang laman ing karelang pamanlakad king babo na ning labuad. 

Genesis <lbl>6:13</lbl> 	At ing Dios sinabi na kang Noe, Ing kawakasan na ning anggang laman dinatang king arapan ku; uling ing labuad mitmu king pamisasalangsangan king pamamilatan da; at oini, aku lipulan kula a kayabe ning labuad.

Genesis <lbl>6:14</lbl> 	Gawa kang metung a daung king dutung a cipres; gawan mo ding silid king daung, at salaksakan meng galagala kilub at lual. 

Genesis <lbl>6:15</lbl> 	At makanian yang gawan mu iti: atlu yang dalan a siku king kaba ing daung, limangpulung siku king liwalas, at atlung pulung siku king katas. 

Genesis <lbl>6:16</lbl> 	Gawa kang metung a awang king daung, at angganan meng metung a siku nangan babo; at ibili me ing pasbul ning daung king katalindikingan; gawan meng atlu balag, lalam, kadua, at katlu. 	

Genesis <lbl>6:17</lbl> 	At aku, oini, iparala ku ing metung a albug ning danum king babo ning labuad, bang lipulan ing anggang laman, a maki pangisnawa ning bie, king lalam ning banua; ding anggang atiu king labuad mate la. 	

Genesis <lbl>6:18</lbl> 	Dapot italakad ku ing tipan ku keka; at lungub ka king daung, ika, at ding anak mung lalaki, at ing asawa mu, at ding asawa ra ding anak mung kayabe mu. 

Genesis <lbl>6:19</lbl> 	At ding anggang mabibie, karing sablang laman, adua karing balang anyu misake ka king daung, balang mie kayabe mu; lalaki la at babai la sa. 

Genesis <lbl>6:20</lbl> 	Karing ayup agpang king karelang panga-ayup, at karing animal agpang king karelang panga-animal, at king balang gagapang a bague king gabun agpang king keang anyu, adua king balang metung a anyu ilub mu lang kayabe mu, balang maingat mie. 

Genesis <lbl>6:21</lbl> 	At magdala ka king anggang pamangan a kakanan, at tipunan mung tungkul keka; at maguing pamangan mu, at karela. 	

Genesis <lbl>6:22</lbl> 	Makanian ing depatan nang Noe; agpang king anggang inutus ning Dios kea, makanian ing depatan na. 	

Genesis <lbl>7:1</lbl>   	At i GUINU sinabi na kang Noe, Sake ka at ing mabilug mung bale king daung; uling keka menakit kung matulid king arapan ku king daing iti. 	

Genesis <lbl>7:2</lbl> 	King balang animal a malinis kuma ka tiapitu-pitu, lalaki at ing keang babai; at karing animal a e malinis, adua, ing lalaki at ing keang babai: 

Genesis <lbl>7:3</lbl> 	Karing ayup banua, tiapitu-pitu, lalaki at babai, bang ingatan lang bining mabie babo na ning lupa na ning mabilug a labuad. 	

Genesis <lbl>7:4</lbl> 	Uling pangalabas na ning pitung aldo, aku pauranan ku babo na ning labuad apatapulung aldo at apatapulung bengi; at lipulan ke ing balang maki bie a depatan ku king babo nang lupa ning gabun. 	

Genesis <lbl>7:5</lbl> 	At depatan nang Noe agpang king anggang inutus na keang GUINU. 

Genesis <lbl>7:6</lbl> 	At i Noe atin neng anam a dalan a banua tua kanitang ing albug ning danum dinatang king babo na ning labuad. 	

Genesis <lbl>7:7</lbl> 	At sinake ya i Noe, at ding anak na, at ing asawa na, at ding asawa ra ding anak na, kayabe no king daung, uli ning danum ning albug. 

Genesis <lbl>7:8</lbl> 	Karing animal a malinis, at karing animal a e malinis, at karing ayup, at king balang bague gagapang babo na ning gabun. 

Genesis <lbl>7:9</lbl> 	Tidua-tidua minta la kang Noe king daung, lalaki at babai, anti mo ing inutus na ning Dios kang Noe. 	

Genesis <lbl>7:10</lbl> 	At milyari kaibat ning pitung aldo, king ing danum ning albug atiu king babo ning labuad. 	

Genesis <lbl>7:11</lbl> 	King kanam nang dalan a banua ning bie nang Noe, king kaduang bulan, king kalabing pitung aldo ning bulan, king aldo mu ring ita mengasira la ding anggang bukal ning maragul a kalalaman, at ding awang na ning banua mengabusni la. 

Genesis <lbl>7:12</lbl> 	At ing uran atiu babo na ning labuad apatapulung aldo at apatapulung bengi. 

Genesis <lbl>7:13</lbl> 	At kanita mu ring aldo a ita sinake ya i Noe, at i Sem, at i Cam, at i Jafet, ding anak nang Noe, at ing asawa nang Noe, at ding atlu rang asawa ding anak na kayabe rala, king daung; 

Genesis <lbl>7:14</lbl> 	Ila, at ing balang animal a ganid agpang king keang panga-animal at ing balang animal a mamu agpang king keang panga-animal at ing balang bague a gagapang babo na ning labuad agpang king keang anyu, at ing balang ayup agpang king keang anyu, ing balang ayup ning balang anyu. 	

Genesis <lbl>7:15</lbl> 	At minta la kang Noe king daung, tidua-tidua karing anggang laman a mika ating pangisnawa ning bie. 	

Genesis <lbl>7:16</lbl> 	At detang linub karin, linub la lalaki at babai karing anggang laman, anti mo ing inutus na kea ning Dios: at i GUINU kilung ne. 

Genesis <lbl>7:17</lbl> 	At ing albug apatapulung aldo king babo na ning labuad; at ing danum dinagul, at guinato ya ing daung, at mitas ya babo ning labuad. 

Genesis <lbl>7:18</lbl> 	At minyaul ing danum, at meragul a bina king babo na ning labuad; at linayag ya ing daung babo na ning lupa na ning danum. 	

Genesis <lbl>7:19</lbl> 	At ing danum minyaul a bina king babo na ning labuad; at ding anggang bunduk a mangatas a atiu king lalam ning banua limbug la. 	

Genesis <lbl>7:20</lbl> 	Labinglimang siku king katas ing iniguit na ning danum; at limbug la ding bunduk. 

Genesis <lbl>7:21</lbl> 	At mete la ding anggang laman a gagalo king babo ning labuad, ding ayup, at ding animal, at ding ganid, at ing balang bague a gagapang babo na ning labuad, at ing balang tau: 

Genesis <lbl>7:22</lbl> 	Ding anggang ating pangisnawa ning espiritu ning bie karing karelang arung, ding anggang atiu king gabun a mamala, mete la. 	

Genesis <lbl>7:23</lbl> 	At melipul la ding anggang maki bie a mabibie king babo nang lupa ning gabun, ding tau at ding animal, at ding gagapang, at ding ayup banua; at melipul la king labuad: at mitagan yang dili na i Noe, at ding abe na king daung. 

Genesis <lbl>7:24</lbl> 	At minyaul ing danum king babo ning labuad dinalan limangpulung aldo. 	

Genesis <lbl>8:1</lbl>   	At ing Dios anganaka ne i Noe, at ding anggang ganid at ding anggang animal a kayabe na king daung: at pepatiup ya ing Dios metung a angin king babo ning labuad, at ing danum kinati; 	

Genesis 8:2 	Mikabat la ding bukal king kalalaman at ding awang na ning banua, at ing uran king banua tinuknang; 	

Genesis <lbl>8:3</lbl> 	At minurung ing danum king babo ning labuad a alang likat: at kinati ing danum kaibat na ning dinalan limangpulung aldo. 

Genesis <lbl>8:4</lbl> 	At sinadsad ya ing daung king kapitung bulan, kalabing pitung aldo ning bulan, king babo ra ding bunduk na ning Ararat. 	

Genesis <lbl>8:5</lbl> 	At ing danum misundu king pamangati angga king kapulung bulan: king kapulung bulan, king mumuna nang aldo ning bulan, meakit la ding taluktuk ding bunduk. 	

Genesis <lbl>8:6</lbl> 	At milyari king kaibat ning apatapulung aldo, biklat neng Noe ing awang na ning daung a guewa na: 	

Genesis <lbl>8:7</lbl> 	At tiburan ne ing awak, at mine ya keta at karin, angga king ing danum melangi king babo ning labuad. 	

Genesis <lbl>8:8</lbl> 	At inutusan ne ing patipati, bang lawan na nung ing danum kinati na king babo nang lupa ning gabun; 

Genesis <lbl>8:9</lbl> 	Dapot e ya menakit ing patipati nung nuno idalpak ing talampakan ding keang bitis, at mibalik ya kea king daung; uling ing danum atiu king babo nang lupa ning mabilug a labuad: at ya inatyat ne ing gamat na, at telanan ne, at linub ne kea king daung. 

Genesis <lbl>8:10</lbl> 	At menaya ya pang aliwang pitung aldo, at inutusan neng pasibayu ing patipati lual ning daung; 	

Genesis <lbl>8:11</lbl> 	At ing patipati mibalik ya kea king gatpanapun; at, oini, magdala yang metung a bulung a olivang pinti king keang tuktuk: inya atalastas nang Noe king ing danum kinati na king babo ning labuad.

Genesis <lbl>8:12</lbl> 	At menaya ya pang aliwang pitung aldo, at tiburan ne ing patipati; at iti e ne mibalik pang pepasibayu kea.

Genesis <lbl>8:13</lbl> 	At milyari king anam a dalan at metung a banua, king mumunang bulan, king mumunang aldo ning bulan, ing danum melangi king babo ning labuad: at leko neng Noe ing takap na ning daung, at mitio ya, at, oini, king ing lupa na ning gabun malangi. 

Genesis <lbl>8:14</lbl> 	At king kaduang bulan, king kaduangpulu at pitung aldo ning bulan, malangi ing labuad. 	

Genesis <lbl>8:15</lbl> 	At ing Dios miniabi ya kang Noe, sinabi na, 

Genesis <lbl>8:16</lbl> 	Lual ka king daung, ika, at ing asawa mu, at ding anak mung lalaki, at ding asawa ra ding anak mu a kayabe mu. 

Genesis <lbl>8:17</lbl> 	Ilual me ing balang bague a maki bie kayabe mu karing anggang laman, ding ayup, at ding animal, at ing balang bague a gagapang king babo ning labuad balang pasipamaliping dakal king labuad, at pasipamunga at magpakarakal king babo ning labuad. 	

Genesis <lbl>8:18</lbl> 	At linual ya i Noe, at ding keang anak a lalaki, at ing asawa na, at ding asawa ra ding keang anak a kayabe na: 

Genesis <lbl>8:19</lbl> 	Ing balang animal, ing balang bague a gagapang, ing balang ayup, ing nanumang gagalo king babo ning labuad, agpang king karelang anyu, linual la king daung. 

Genesis <lbl>8:20</lbl> 	At mitalakad ya i Noe metung a altar tungkul kang GUINU, at kinua ne ing balang animal a malinis, at ing balang ayup a malinis, at midaun yang ain a durukulan king babo ning altar. 	

Genesis <lbl>8:21</lbl> 	At aban nang GUINU ing malambut a bau; at sinabi nang GUINU king keang pusu, E ku na pasibayung isumpa ing gabun king uli na ning tau, uling ing nasa na ning pusu na ning tau marawak manibat king keang kayanakan; e ku ne pasibayung lipulan ing balang mabibie, anti mo ing depatan ku. 	

Genesis <lbl>8:22</lbl> 	Kabang ing labuad manatili, ing pamanasik at ing pamamalut, at ing dimla at pali, at kaleldo at kauran, at aldo at bengi e la patugut. 	

Genesis <lbl>9:1</lbl>   	At pepanuanan ne ning Dios i Noe ampon ding keang anak a lalaki, at sinabi na karela, Pasipanganak kayu, at magpakarakal kayu, at katmuan yu ing labuad. 

Genesis <lbl>9:2</lbl> 	At ing takut kekayu, at ing sindak kekayu mike karing anggang ganid king labuad, at king balang ayup karing banua; at ding sablang bague gagapang king gabun, at karing anggang asan king dayatmalat, miyayabie la king kekong gamat. 	

Genesis <lbl>9:3</lbl> 	Ing balang gagalo a mabibie maguing pamangan yula; anti mo ing pamamie ku karing anggang saguiwang gule kekayu. 	

Genesis <lbl>9:4</lbl> 	Dapot king laman a maki bie, king keang daya, e ko mamangan. 	

Genesis <lbl>9:5</lbl> 	At tune ing kekong daya, at ing daya na ning kekong bie, liliwan ku; at king gamat na ning balang ganid isingil ku: at king gamat ning tau, king gamat na ning balang kapatad ning tau, isingil ku ing bie na ning tau. 	

Genesis <lbl>9:6</lbl> 	Ing ninumang mibubu king daya na ning tau, king pamamilatan na ning tau mibubu ing keang daya: uling king larawan na ning Dios melalang ya ing tau. 	

Genesis <lbl>9:7</lbl> 	At ikayu, pasipanganak kayu, at magpakarakal kayu; dakal kong labis-labis king labuad, at ikayu magpakarakal ko kea. 

Genesis <lbl>9:8</lbl> 	At ing dios miniabi ya kang Noe, at karing keang anak a kayabe na, sinabi na, 	

Genesis <lbl>9:9</lbl> 	At aku, oini, itatalakad ku ing kanakung tipan kekayu, at karing kekong dai a tutuki kekayu; 	

Genesis <lbl>9:10</lbl> 	At king balang melalang a maki bie a kayabe yu, ding ayup, ding animal, at ing balang ganid king labuad a kayabe yu; karing anggang kinuldas king daung, pati king balang animal king labuad. 	

Genesis <lbl>9:11</lbl> 	At italakad ku ing kakung tipan kekayu; ni e ku na lipulan kapilanman ing anggang laman king danum na ning albug; ni e na mika albug bang sumira king labuad. 	

Genesis <lbl>9:12</lbl> 	At sinabi na ning Dios, Iti ing tanda ning tipan a depatan ku kaku at kekayu at king balang melalang a maki bie a kayabe yu, dikil karing keganaganang dai: 	

Genesis <lbl>9:13</lbl> 	Ing kakung pananari ibili ke king lulam, at iti ya ing maguing tanda na ning pamikasundu, kaku at king labuad. 	

Genesis <lbl>9:14</lbl> 	At malyari, king nung pakuldas kung metung a lulam king babo na ning labuad, king akit de ing pinanari king lulam, 

Genesis <lbl>9:15</lbl> 	At ganakan ku ing kakung tipan, a atiu kanaku at kekayu at king balang melalang a maki bie karing anggang laman; at ing danum e na maguing albug bang lumipul karing sablang laman. 	

Genesis <lbl>9:16</lbl> 	At magbili ya ing pinanari king lulam: at lawan ke, bakung ganakan ing alang anggang tipan ning Dios at king balang melalang a maki bie karing anggang laman a atiu babo ning labuad. 	

Genesis <lbl>9:17</lbl> 	At ing Dios sinabi na kang Noe, Iti ya ing tanda na ning tipan a telakad ku kanaku at karing anggang laman a atiu babo ning labuad. 	

Genesis <lbl>9:18</lbl> 	At ding anak nang lalaking Noe, a kinuldas king daung, ila i Sem, at i Cam, at i Jafet: at i Cam ya ing ibpa nang Canaan. 

Genesis <lbl>9:19</lbl> 	Ding atlung deti anak nong Noe: at karela kinatmu ing mabilug a labuad. 

Genesis <lbl>9:20</lbl> 	At migmula ya i Noe a guinalo king gabun, at mibili yang metung a uvasan: 	

Genesis <lbl>9:21</lbl> 	At minimum ya king alak, at melasing ya; at ya melubas ya libutad na ning keang kubu. 

Genesis <lbl>9:22</lbl> 	At i Cam, a ibpa nang Canaan, ikit na ing kalubasan nang ibpa na, it sinabi na karing adua nang tad a atiu lual. 	

Genesis <lbl>9:23</lbl> 	At i Sem at i Jafet kinanua lang imalan, at binili ra karelang pago, at linakad lang paurung, at tikpan daing kalubasan na ning karelang ibpa; at ing lupa ra makabalikid king gulut, at e ra ikit ing kalubasan ning karelang ibpa. 	

Genesis <lbl>9:24</lbl> 	At miguising ya i Noe king lasing na king alak, at abalu na ing depatan na kea ning anak nang bungsu. 	

Genesis <lbl>9:25</lbl> 	At sinabi na, Misumpa ya i Canaan; maguing ipus de ding ipus da ding keang kapatad. 

Genesis <lbl>9:26</lbl> 	At ya sinabi, Nuan ya i GUINU, ing Dios nang Sem; at i Canaan maguing ipus ne. 	

Genesis <lbl>9:27</lbl> 	Ing Dios paragulan ne i Jafet, at pabustan yang manuknangan karing kubu nang Sem; at maguing ipus ne i Canaan. 

Genesis <lbl>9:28</lbl> 	At i Noe mebie ya kaibat ning albug atlung dalan at limangpulung banua. 

Genesis <lbl>9:29</lbl> 	At ding anggang aldo nang Noe siam adalan at limangpulung banua: at mete ya. 	

Genesis <lbl>10:1</lbl> 	Ngeni deti ila ding dai ra ding anak nang Noe, a mipalaguiuwan, Sem, Cam at i Jafet: at kareti mengabait la ding anak kaibat ning albug. 

Genesis <lbl>10:2</lbl> 	Ding anak nang Jafet: i Gomer, at i Magog, at i Madai, at i Javan, at i Tubal, at i Mesec, at i Tiras. 

Genesis <lbl>10:3</lbl> 	At ding anak nang Gomer: i Askenaz, at i Rifat, at i Togarma. 

Genesis <lbl>10:4</lbl> 	At ding anak nang Javan: i Elisa, at i Tarsis, at i Kitim, at i Dodanim. 

Genesis <lbl>10:5</lbl> 	Kareti mipirake la ding pulu ra ding bansa king karelang labuad, balang metung tungkul king keang amanu, agpang king karelang dai, karing karelang bansa. 

Genesis <lbl>10:6</lbl> 	At ding anak nang Cam: i Cus, at i Mizraim, at i Put, at i Canaan. 

Genesis <lbl>10:7</lbl> 	At ding anak nang Cus: i Seba, at i Havila, at i Sabta, at i Raama, at i Sebteca; at ding anak nang Raama: Saba, at i Dedan. 

Genesis <lbl>10:8</lbl> 	At i Cus ayanak ne i Nimrod: iti meguing mayupaya king labuad. 

Genesis <lbl>10:9</lbl> 	Iti meguing mayupaya yang mamangasu king arapan nang GUINU: inya mesabi, Anti ya mo i Nimrod, mayupaya yang mamangasu king arapan nang GUINU. 	

Genesis <lbl>10:10</lbl> 	At ing meguing pigmulan na ning keang kayarian ya ing Babel, at ing Erec, at ing Acad, at ing Calne, king gabun na ning Sinar. 	

Genesis <lbl>10:11</lbl> 	Manibatan king gabun a ita mine ya Asiria, at telakad ne ing Nineve, at Rehoboth-Ir, at ing Cale, 

Genesis <lbl>10:12</lbl> 	At ing Resen pilatan ning Nineve at ning Cala (iti ya ing ciudad a maragul). 	

Genesis <lbl>10:13</lbl> 	At i Mizraim ayanak ne i Ludim, at i Anamim, at i Lehabim, at i Neftuhim, 	

Genesis <lbl>10:14</lbl> 	At i Patrusim, at i Casluhim (nung nula menibatan ding Filisteos), at i Caftorim. 	

Genesis <lbl>10:15</lbl> 	At i Canaan ayanak ne i Zidon a pangane na, at i Het, 	

Genesis <lbl>10:16</lbl> 	At ing Jebuseo, at ing Amoreo, at ing Gergeseo, 

Genesis <lbl>10:17</lbl> 	At ing Heveo, at ing Arkeo at ing Sineo, 	

Genesis <lbl>10:18</lbl> 	At ing Arvadeo, at ing Zemareo, at ing Hamateo: at kaibat mikalat la ding anggang sapni ra ding Cananeo. 	

Genesis </lbl>10:19</lbl> 	At ing meguing angganan da ding Cananeo manibatan Zidon, a nung isanu ing mame Gerar, angga king Gaza; nung mame king Sodoma at Gomorra at Adma at Zeboim, angga king Lasa. 

Genesis <lbl>10:20</lbl> 	Deti ila ding anak nang Cam, agpang karing karelang sapni, agpang karing karelang amanu, karing karelang labuad, karing karelang bansa. 

Genesis <lbl>10:21</lbl> 	At kang Sem; a ibpa ra ding anggang anak nang Heber, a kapatad nang pangane Jafet, kaya mibait la naman ding anak. 	

Genesis <lbl>10:22</lbl> 	Ding anak nang Sem: i Elam, at i Asur, at i Arfaxad, at i Lud, at i Aram. 	

Genesis <lbl>10:23</lbl> 	At ding anak nang Aram: i Uz, at i Hul, at i Geter, at i Mas.

Genesis <lbl>10:24</lbl> 	At i Arfaxad ayanak ne i Sela; at i Sela ayanak ne i Eber. 	

Genesis <lbl>10:25</lbl> 	At kang Eber mibait la ding aduang lalaki: ing laguiu na ning metung Peleg; uling karing keang cayaldawan ing yatu mipirake; at ing laguiu na ning kapatad nang lalaki Joktan. 	

Genesis <lbl>10:26</lbl> 	At i Joktan ayanak ne i Almodad, at i Selef, at i Hazarmavet, at i Jerah, 	

Genesis <lbl>10:27</lbl> 	At i Hadoram, at i Uzal, at i Dikla, 	

Genesis <lbl>10:28</lbl> 	At i Obal, at i Abimael, at i Saba, 	

Genesis <lbl>10:29</lbl> 	At i Ofir, at i Havila, at i Jobab: deti ngan anak nong Joktan. 

Genesis <lbl>10:30</lbl> 	At ing meguing tuknangan da manibatan Mesa, nung ume ka nangan king Sefar, ing bunduk king aslagan. 	

Genesis <lbl>10:31</lbl> 	Deti ilang anak nang Sem, agpang karing karelang sapni, agpang karing karelang amanu, karing karelang labuad, agpang karing karelang bansa. 	

Genesis <lbl>10:32</lbl> 	Deti ilang dai ra ding anak nang Noe, agpang karing karelang dai, karing karelang bansa: at kareti midakedake la ding bansa king labuad kaibat ning albug. 	

Genesis <lbl>11:1</lbl> 	At ing mabilug a labuad metung mu ing amanu na at metung mu rin ing salita na. 	

Genesis <lbl>11:2</lbl> 	At milyari, king karelang pamaglakbe king aslagan, mekakit lang kapatagan king gabun na ning Sinar; at menuknangan la karin. 	

Genesis <lbl>11:3</lbl> 	At misabisabi la, Tara, gawa tamung lariu at itiba talang mayap. At guewa rong batu ding lariu, at ing pila guewa rang asung. 	

Genesis <lbl>11:4</lbl> 	At sinabi ra, Tara, mitalakad tang kekatamung ciudad, at metung a torre, at ing keang taluktuk miras ya angga banua, at gawa tamung metung tang laguiu; magkang mikalat tamu king babo nang lupa ning mabilug a labuad. 	

Genesis <lbl>11:5</lbl> 	At tinipa ya i GUINU baneng lawan ing ciudad at ing torre, a telakad da ding anak da ding tau.

Genesis <lbl>11:6</lbl> 	At i GUINU sinabi na, Oini, ing balayan metung mu, at deti ngan atin lang metung a amanu; at oiti ing pigmulan dang depat: at ngeni ninuman alang makasansala karela, king inakala rang daptan. 

Genesis <lbl>11:7</lbl> 	Tana, tipa tamu, at guluan tamu ing karelang amanu, bang e la makapitalastasan king karelang salita. 

Genesis <lbl>11:8</lbl> 	Makanian nong silbag GUINU manibat karin king babo nang lupa ning mabilug a labuad: at karelang likuan ing pamitalakad king ciudad. 

Genesis <lbl>11:9</lbl> 	Inya ing laguiung inaus da Babel; uling karin na guiluan GUINU ing amanu ning mabilug a labuad: at ibat karin silbag nong GUINU king babo nang lupa ning mabilug a labuad. 

Genesis <lbl>11:10</lbl> 	Deti ila ding dai nang Sem. Dinalan neng banua i Sem, at ayanak i Arfaxad, aduang banua kaibat ning albug: 

Genesis <lbl>11:11</lbl> 	At mebie ya i Sem kaibat neng ayanak i Arfaxad limang dalan a banua, at menganak yang lalaki at babai. 

Genesis <lbl>11:12</lbl> 	At i Arfaxad mebie yang atlungpulu at limang banua, at ayanak ne i Selah: 	

Genesis <lbl>11:13</lbl> 	At mebie ya i Arfaxad kaibat neng penganak i Selah apat a dalan at atlung banua, at menganak yang lalaki at babai. 

Genesis <lbl>11:14</lbl> 	At mebie ya i Selah atlungpulung banua, at ayanak ne i Heber: 

Genesis <lbl>11:15</lbl> 	At mebie ya i Selah kaibat neng ayanak i Heber apat a dalan at atlungpulung banua, at menganak yang lalaki at babai. 

Genesis <lbl>11:16</lbl> 	At mebie ya i Heber atlungpulu at apat a banua, at ayanak ne i Peleg: 

Genesis <lbl>11:17</lbl>	At mebie ya i Heber kaibat neng ayanak i Peleg, apat a dalan at atlungpulung banua, at menganak yang lalaki at babai. 

Genesis <lbl>11:18</lbl> 	At mebie ya i Peleg atlungpulung banua, at ayanak ne i Reu: 

Genesis <lbl>11:19</lbl> 	At mebie ya i Peleg kaibat neng ayanak i Reu, aduang dalan at siam a banua, at menganak yang lalaki at babai. 

Genesis <lbl>11:20</lbl> 	At i Reu mebie yang atlungpulu at aduang banua, at ayanak ne i Serug: 

Genesis <lbl>11:21</lbl> 	At mebie ya i Reu kaibat neng ayanak i Serug aduang dalan at pitung banua, at menganak yang lalaki at babai. 	

Genesis <lbl>11:22</lbl> 	At mebie ya i Serug atlungpulung banua, at ayanak ne i Nahor: 

Genesis <lbl>11:23</lbl> 	At mebie ya i Serug kaibat neng penganak i Nahor aduang dalan a banua, at menganak yang lalaki at babai. 	

Genesis <lbl>11:24</lbl> 	At mebie ya i Nahor aduangpulu at siam a banua, at ayanak ne i Tare: 

Genesis <lbl>11:25</lbl> 	At mebie ya i Nahor kaibat neng ayanak i Tare, dinalan at labing siam a banua, at menganak yang lalaki at babai. 

 i Abram, i Nahor at i Haran. 	And Terah lived seventy years, and begat Abram, Nahor, and Haran.
Genesis <lbl>11:27</lbl> 	Deti ilang dai nang Tare. I Tare ayanak ne i Abram, i Nahor, at i Haran; at i Haran ayanak ne i Lot. 	

Genesis <lbl>11:28</lbl> 	At mete ya i Haran king arapan na ning keang ibpa a i Tare king gabun a tibuan na king Ur da ding Caldeo. 

Genesis <lbl>11:29</lbl> 	At memakiasawa la i Abram at i Nahor: ing laguiu na ning asawa nang Abram, Sarai; at ing laguiu na ning asawa nang Nahor, Milka, anak neng Haran, tata neng Milka, at tata neng Iska. 	

Genesis <lbl>11:30</lbl> 	At i Sarai baug ya: alang anak.

Genesis <lbl>11:31</lbl> 	At tiki neng Tare i Abram a anak na, at i Lot a anak nang Haran, a anak na ning anak na, at i Sarai a keang manuyang, a asawa nang Abram a keang anak; At miabe-abe lang meko ibat king Ur da ding Caldeo, balang ume king gabun na ning Canaan: at miras la angga king Haran, at menuknangan la karin. 

Genesis <lbl>11:32</lbl> 	At ding meguing aldo nang Tare aduang dalan at limang banua: at mete ya i Tare karin Haran.

Genesis <lbl>12:1</lbl> 	Ngeni sinabi nang GUINU kang Abram, Mako ka king kekang labuad, at karing kekang kamaganak, at king bale na ning kekang ibpa, ume ka king gabun a ituru ku keka: 

Genesis <lbl>12:2</lbl> 	At gawan dakang metung a maragul a bansa, at ika panuanan daka, at paragulan ku ing kekang laguiu; at maguing metung kang kanuanan: 	

Genesis <lbl>12:3</lbl> 	At panuanan kula ding panuan keka, at ing misumpa keka isumpa ke; at mipanuanan la king uli mu ding anggang sapni king labuad. 	

Genesis <lbl>12:4</lbl> 	Inya mine ya i Abram, nung makananung sinabi na keang GUINU; at tinuki ya kea i Lot: at i Abram pitu neng pulu at limang banua tua kanitang meko ya Haran. 	

Genesis <lbl>12:5</lbl> 	At tiki neng Abram i Sarai a asawa na, at i Lot a anak na ning keang kapatad, at ing anggang pibandian a karelang atipun, at ding kaladuang karelang ikua karin Haran; at meko la balang ume king gabun na ning Canaan; at dinatang la king labuad ning Canaan. 	

Genesis <lbl>12:6</lbl> 	At linabas ya i Abram king gabun a ita angga king karinan ning Sichem, angga king dutung a encina ning More. At kanita ing Cananeo atiu king labuad a ita. 	

Genesis <lbl>12:7</lbl> 	At i GUINU pepakit ya kang Abram, at sinabi na, Karing kekang dai ibie ku ing gabun a iti: at mitalakad ya karin metung a altar kang GUINU a pepakit kea. 	

Genesis <lbl>12:8</lbl> 	At ibat karin linipat ya king bunduk a atiu king aslagan ning Betel, at karin ne telakad ing keang kubu, atiu king albugan ing Betel, at ing Hai atiu king aslagan: at karin mitalakad yang altar kang GUINU, at inaus ne ing laguiu nang GUINU, 	

Genesis <lbl>12:9</lbl> 	At i Abram miglakbe ya, melaus ya nangan pa king mauli. 

Genesis <lbl>12:10</lbl> 	At mika danup king labuad: at kinuldas ya i Abram mine ya Egipto, bayang manuknangan karin, uling maragul ing danup king labuad. 	

Genesis <lbl>12:11</lbl> 	At milyari, inyang malapit neng lungub Egipto, sinabi na kang Sarai a asawa na, Oini ngeni, akikilala ku king ika malagu kang babaing lawan: 	

Genesis <lbl>12:12</lbl> 	At malyari, king nung akit daka ding Egipcios, sabian da, Iti kea yang asawa: at patayan daku, at ika iligitas da ing bie mu. 

Genesis <lbl>12:13</lbl> 	Ngeni pin, pagamuamu ku keka, sabian mu, king kapatad daka; bang mipakayap ku king uli mu, at mie ya ing kaladua ku king uli mu. 	

Genesis <lbl>12:14</lbl> 	At milyari, king, inyang lungub ya i Abram karin Egipto, ding Egipcios ikit da king ing babai bina yang malagu. 

Genesis <lbl>12:15</lbl> 	At ikit de ding principes nang Faraon, at karela yang pinuri kang Faraon: at dela re ing babai king bale nang Faraon. 	

Genesis <lbl>12:16</lbl> 	At pepakitanan neng lub a mayap i Abram king uli na: at atin yang tupa, at vaca, at asnong lalaki, at ipus a lalaki, at ipus a babai, at asna, at camello. 	

Genesis <lbl>12:17</lbl> 	At i GUINU perusan ne i Faraon at ing keang bale king maragul a batbat, king uli nang Sarai a asawa nang Abram. 	

Genesis <lbl>12:18 </lbl>	At i Faraon inaus ne i Abram, at sinabi na, Nanu iting depatan mu kanaku? Baket e mu sasabian king asawa me?

Genesis <lbl>12:19 </lbl>	Baket sinabi mu, Kapatad ke, nung inya kinua ke bakeng maguing asawa? Ngeni pin oyan ing asawa mo, kuanan me, at ume ka king kekang dalan. 	

Genesis <lbl>12:20</lbl> 	At i Faraon minie yang utus karing tau tungkul kea: at dela re king dalan, at ing keang asawa, at pati na ing sablang atiu kea. 	

Genesis <lbl>13:1</lbl> 	At sinampa ya i Abram king mauli menibatan Egipto, ya, at ing keang asawa, at pati na ing sablang atiu kea, at abe ne i Lot. 	

Genesis <lbl>13:2</lbl> 	At i Abram bina yang mabandi karing animal, king pilak, at king guintu. 	

Genesis <lbl>13:3</lbl> 	At melaus ya king keang lakad i Abram manibatan king mauli angga king Betel, angga king karinan a nung nu ya karin king minuna ing keang kubu, king pilatan na ning Betel at ning Hai, 	

Genesis <lbl>13:4</lbl> 	King karinan ning altar, a keang guewa king minuna: at i Abram inaus ne karin ing laguiu nang GUINU. 	

Genesis <lbl>13:5</lbl> 	At makanian mu naman i Lot, a mine kayabe nang Abram, atin ya namang kawan a tupa, at kawan a vaca, at kubu. 	

Genesis <lbl>13:6</lbl> 	At ila e no aguiu ning gabun, a manuknangan lang miabe: uling binang dakal ing karelang pibandian, at e la malyaring manuknangan miabe. 	

Genesis <lbl>13:7</lbl> 	At mirinan lang pamisalangsangan ding pastul nang Abram at ding pastul nang Lot: at ing Cananeo at ing Pereceo menuknangan la kanita king labuad. 

Genesis <lbl>13:8</lbl> 	At i Abram sinabi na kang Lot, Ipakisabi ku keka, bang ekata miririnan pamisalangsangan, ika at aku, at ding pastul mu at ding pastul ku; uling mikapatad kata. 	

Genesis <lbl>13:9</lbl> 	E wari ing mabilug a labuad atiu king arapan mo? Aku pagamuamu ku keka, king kawani ka kaku: nung ika ume ka king kaili, aku ume ku king wanan, o nung ika ume ka king wanan, aku ume ku king kaili. 	

Genesis <lbl>13:10</lbl> 	At tinas no ding mata nang Lot, at abatiawan na ing mabilug nang Kapatagan ning Jordan, a pawang mayap paranuman king misusumangid, kanitang bayu na sinirang GUINU ing Sodoma at Gomorra, anti mo ing mulaan nang GUINU, anti mo ing gabun na ning Egipto a lulub Zoar. 

Genesis <lbl>13:11</lbl> 	Nung inya i Lot pinili na ing mabilug nang Kapatagan ning Jordan; at mine ya i Lot king aslagan: at mikawani lang adua. 

Genesis <lbl>13:12</lbl> 	I Abram menuknangan ya king gabun na ning Canaan, at i Lot menuknangan ya karing ciudad ning Kapatagan, at linipat ne ing keang kubu angga king Sodoma. 

Genesis <lbl>13:13</lbl> 	Ngeni ding tau Sodoma mangarawak la at makasalanan lang bina salang kang GUINU. 	

Genesis <lbl>13:14</lbl> 	At i GUINU sinabi na kang Abram, kaibat nang kinawaning Lot kea, Itas mo ngeni ding kekang mata, at matio ka manibat keting kekang kabilian, nangan king paralaya at nangan king mauli at nangan king aslagan at nangan king albugan: 

Genesis <lbl>13:15</lbl> 	Uling ing mabilug a labuad a ababatiawan mu, ibie ku keka, at karing dai mu angga na king kapilan man. 

Genesis <lbl>13:16</lbl> 	At daptan ku king ing kekang bini maguing anti mo ing alikabuk king labuad: bang nung ninuman malyari nang abilang ing alikabuk ning labuad, malyari nala namang abilang ding kekang bini. 

Genesis <lbl>13:17</lbl> 	Talakad ka, lakaran mu ing gabun king kekaban na at king keang liwalas; uling iti ibie ku keka. 	

Genesis <lbl>13:18</lbl> 	At i Abram linipat ne pin ing keang kubu, at mine ya at menuknangan siping ding dutung a encina ning Mamre, a atilu king Hebron, at karin mitalakad yang altar kang GUINU. 	

Genesis <lbl>14:1</lbl> 	At milyari king karing kayaldawan nang Amrafel a ari king Sinar, kang Ariok a ari king Elasar, kang Kedorlaomer a ari king Elam, at kang Tidal a ari ra ding Goiim, 

Genesis <lbl>14:2</lbl> 	A deti mekipamuk la laban kang Bera a ari king Sodoma, at laban, kang Birsa, a ari king Gomorra, kang Sinab a ari king Adma, at kang Semeber, a ari king Seboim, at king ari king Bela, (a iti i Zoar). 

Genesis <lbl>14:3</lbl> 	Deting sabla mitipun la king libis ning Sidim (a iti ing malat a dayat malat.) 

Genesis <lbl>14:4</lbl> 	Labingaduang banua ing pamaniuyu ra kang Kedorlaomer, at king kalabing atlung banua pesipanalangsang la. 	

Genesis <lbl>14:5</lbl> 	At king kalabingapat a banua dinatang ya i Kedorlaomer at ding aring kayabe na, at sigatan nala ding Refaim king Astarot-Karnaim, at ding Zucita king Ham, at ding Emita king Save-kiriataim. 	

Genesis <lbl>14:6</lbl> 	At ding Horeos king bunduk ning Seir, angga king El-Paran, a atiu king lele na ning ilang. 	

Genesis <lbl>14:7</lbl> 	At mibalik la, at dinatang la king Enmispat (a iti ing Cades,) at sigatan da ing mabilug dang labuad ding Amelecitas, at anti naman ding Amoreos, a manuknangan king Hasason-tamar. 	

Genesis <lbl>14:8 </lbl>	A linual ya ing ari king Sodoma, at ing ari king Gomorra, at ing ari king Adma, at ing ari king Zeboim, at ing ari king Bela, (a ya ing Zoar); at ila migayak lang pamakipamuk laban karela king libis ning Sidim; 	

Genesis <lbl>14:9</lbl> 	Laban kang Kedorlaomer a ari king Elam, at kang Tidal a ari ra ding Goiin, at kang Amrafel a ari king Sinar, at kang Ariok a ari king Elasar; apat a ari laban karing lima. 	

Genesis <lbl>14:10</lbl> 	Ngeni ing libis ning Sidim mitmu yang talagang burak; at pesitakas la ding ari king Sodoma at Gomorra, at mengabaldug la karin, at ding mitagan pesitakas la king kabundukan. 

Genesis <lbl>14:11</lbl> 	At kinua ra ing anggang pibandian ning Sodoma at Gomorra, at ing anggang pagkabie ra, at pesilako la. 

Genesis <lbl>14:12</lbl> 	At dela re i Lot, a anak na ning kapatad nang Abram, a manuknangan king Sodoma, at ing keang pibandian at meko la. 	

Genesis <lbl>14:13</lbl> 	Ngeni dinatang ya ing metung a mitakas, at belita ne kang Abram ing Hebreo: a ngeni manuknangan king siping ding encina ning Mamre, ing Amorreo, a kapatad nang Escol, at kapatad nang Aner; at deti kakampi nong Abram. 	

Genesis <lbl>14:14</lbl> 	At inyang dimdam nang Abram king ing keang kapatad mebijag ya, tiki na la ding sinane nang lalaki, a mibait king keang pibalebale, atlu langdalan at labingwalu, at tegal dala angga king Dan. 

Genesis <lbl>14:15</lbl> 	At mitapuk-tapuk la king bengi, ya at ding keang ipus, at sigatan dala, at tikian dala angga king Hoba, a atiu king kaili na ning Damasco. 

Genesis <lbl>14:16</lbl> 	At inuli na ing anggang pibandian, anti naman i Lot a kapatad na, at ing keang pibandian, anti naman ding babai at ing balayan. 	

Genesis <lbl>14:17</lbl> 	At linual ya ing ari Sodoma at segananne, kanitang mibabalik ne a ibat neng pete i Kedorlaomer at ding arian a kayabe na, king libis ning Save (a ya ing libis ning ari). 

Genesis <lbl>14:18</lbl> 	At i Melquisedec a ari Salem milual yang tinape at alak: at ya sacerdote ne ning Kakataskatasan a Dios. 	

Genesis <lbl>14:19</lbl> 	At pepanuanan ne, at sinabi na, Mipanuanan ya i Abram ning Kakataskatasan a Dios, a maki bandi king banua at labuad: 

Genesis <lbl>14:20</lbl> 	At nuan ya ing Kakataskatasan a Dios, a binie no king kekang gamat ding kekang ka salang. At dininan ne king kapulung dake ning keganagana. 

Genesis <lbl>14:21</lbl> 	At sinabi na ning ari king Sodoma kang Abram, Ibie mo kaku ding tau, at kuanan mung maguing keka ing pibandian. 	

Genesis <lbl>14:22</lbl> 	At mekibat ya i Abram king ari king Sodoma, Tinas ke ing kakung gamat kang GUINU, Dios a Kakataskatasan, a maki bandi king banua at labuad, 	

Genesis <lbl>14:23 </lbl>	King e ku kuma metung a kasinuldan ni metung mang panali ning tapakan ni king nanumang atiu keka, magkang sabian mu, Pepabandian ke i Abram: 

Genesis <lbl>14:24</lbl> 	Subali mu king pengan da ding kayanakan, at ing dake ra ding lalaking akayabe ku, i Aner, i Escol, at i Mamre; paburen lang pasikua king karelang dake. 	

Genesis <lbl>15:1</lbl> 	Kaibat da ding bague a deti dinatang ing amanu nang GUINU kang Abram king malikmata, sinabi na, E ka tatakut, Abram: aku ing kekang kalasag, at ing kekang ablas a binang maragul. 	

Genesis <lbl>15:2</lbl> 	At mekibat ya i Abram, Oh Guinung GUINU, nanung ibie mu kaku, akakit mung mabibie kung alang anak, at ing magmana king kakung bale, ining tau Damasco a i Eliezer? 

Genesis <lbl>15:3</lbl> 	At sinabi nang Abram, Oini, e muku dininan bini: at, oini, metung yang penganak king kakung bale ing talapagmana ku. 

Genesis <lbl>15:4</lbl> 	At, kanita, ing amanu nang GUINU dinatang kea, a sinabi na, Iting tau e me maguing talapagmana; dapot ing lual king sarili mung atian ya ing maguing talapagmana mu. 

Genesis <lbl>15:5</lbl> 	At dela ne king kaliwalasan, at sinabi na, Lumawe ka ngeni banua, at bilangan mula ding batuin, nung abilang mula: at sinabi na kea, Makanian la naman ding maguing bini mu. 	

Genesis <lbl>15:6</lbl> 	At meniwala ya kang GUINU; at iti binilang nang katuliran kea. 

Genesis <lbl>15:7</lbl> 	At sinabi na kea, Aku i GUINU a kinanua keka king Ur a labuad da ding Caldeos, bang ibie ku keka ing labuad a iti a manan mu. 

Genesis <lbl>15:8</lbl> 	At ya mekibat ya, Oh Guinung GUINU makananu kung akilala king iti manan ku? 	

Genesis <lbl>15:9</lbl> 	At sinabi na kea, Magdala ka kaku metung a dumalagang baka a atlung banua tua, at metung a babaing kambing a atlung banua tua, at metung a lalaking tupa a atlung banua tua, at metung a batu-batu, at metung a malutub a pati-pati. 	


Genesis <lbl>15:10</lbl> 	At dela no ngan deti kea, at binangal no libutad, at binili na ing balang kabangal lele ning balang dake: dapot e no binangal ding ayup. 	

Genesis <lbl>15:11</lbl> 	At pesibaba la ding ayup a maniamit karing mete, at bubulyawan nong Abram. 	And when the fowls came down upon the carcases, Abram drove them away.
Genesis <lbl>15:12<lbl> 	At inyang lalbug ne ing aldo, mipatudtud yang maniaman i Abram: at, oini, ing metung a maragul a kadalumduman mebaldug kea. 

Genesis <lbl>15:13</lbl> 	At sinabi na kang Abram, Tune a pakatalastasan mu king ing kekang bini manaliwa yang balayan king labuad a e karela, at sumuyu la karing atiu karin: at pasakitan dong apat a dalan a banua: 

Genesis <lbl>15:14</lbl> 	At ita namang bansa, a karelang suyuwan, atulan ke: at pangaibat na niti mako lang maki maragul a pibandian. 	

Genesis <lbl>15:15</lbl> 	Dapot ika payapa kang ume karing kekang mangatua; ika mikutkut ka king ganap a ketuan. 	

Genesis <lbl>15:16</lbl> 	At king kapat a dai pasibalik la keti: uling e pa melubus ing dewakan da ding Amorreo. 	

Genesis <lbl>15:17</lbl> 	At milyari, king, pangalbug ning aldo, at pangadalumdum, oini, ing metung a ornu a bubusuk, at ing metung a sulung milalablab a daralan king libutad ding binangal a animal. 

Genesis <lbl>15:18</lbl> 	King aldo a ita i GUINU guewa na ing metung a tipan kang Abram, a sinabi na, Karing kekang bini ibie ku ing gabun a iti, manibatan king ilug ning Egipto angga king ilug a maragul, ing ilug ning Eufrates: 

Genesis <lbl>15:19</lbl> 	Ing Gineo, at ing Ceneceo, at ing Cedmoneo, 

Genesis <lbl>15:20</lbl> 	At ing Heteo, at ing Perezeo, at ding Refaim, 

Genesis <lbl>15:21</lbl> 	At ing Amorreo, at ing Cananeo, at ing Gergeseo, at ding Jebuseo. 

Genesis <lbl>16:1</lbl> 	Ngeni i Sarai, a asawa nang Abram, e menganak kea: at ya atin yang metung a ipus a babai, a tau Egipto, a milaguiung Agar.

Genesis <lbl>16:2</lbl> 	At sinabi na ping Sarai kang Abram, Oini ngeni, i GUINU guewa na king baug ku; Pagamuamu ku keka, king lungub ka, king ipus kung babai; mekad mika anak ku king uli na. At pekiramdaman nang Abram ing siwala nang Sarai. 	

Genesis <lbl>16:3</lbl> 	At i Sarai, a asawa nang Abram, kinua ne i Agar a ipus nang babai, a tau Egipto, kaibat ning apulung banua a pamanuknangan nang Abram king gabun na ning Canaan, at binie ne kang Abram a asawa na baneng maguing asawa. 	

Genesis <lbl>16:4</lbl> 	At ya siniping ya kang Agar, at kinagli ya: at kanitang ikit na king kinagli ya, pepaalan neng ulaga ing keang guinung babai karing keang panimanman. 

Genesis <lbl>16:5</lbl> 	At i Sarai sinabi na kang Abram, Ing kakung pangaumis mitumpak keka: aku binie ke ing ipus kung babai king kandungan mu, at inyang akit nang kinagli ya, guewa nakung alang kabaldugan karing keang mata: i GUINU ya ing matul kanaku at keka. 	

Genesis <lbl>16:6</lbl> 	Dapot mekibat ya i Abram kang Sarai, Oyan, ing ipus mung babai atiu king gamat mu; daptan mu kea ing mayap king panimanman mu. At inumis neng Sarai, at tinakas ya king keang arapan. 	

Genesis <lbl>16:7</lbl> 	At ikit ne ning angel nang GUINU king siping ning metung a bukal ning danum king ilang, king siping ning bukal a atiu king dalan a mame king Shur. 

Genesis <lbl>16:8</lbl> 	At sinabi na, Agar, a ipus nang Sarai, nu ka ibat? at nu ka ume? At ya sinabi na, Tinakas ku king arapan nang Sarai a panginuan ku. 	

Genesis <lbl>16:9</lbl> 	At sinabi na kea ning angel nang GUINU, Mibalik ka king guinu mung babai, at isuku mu ing sarili mu lalam ding keang gamat. 	

Genesis <lbl>16:10</lbl> 	At sinabi na kea ning angel nang GUINU, Parakalan kong bina ding kekang bini, a e la mabilang king uli na ning keraklan da. 	

Genesis <lbl>16:11</lbl> 	At sinabi na kea ning angel nang GUINU, Oini, kinagli ka, at manganak kang metung a lalaki; at ing yaus mu king keang laguiu Ismael, uling pekiramdaman nang GUINU ing kekang pamagkasakit. 	

Genesis <lbl>16:12</lbl> 	At ya maguing asno yang bunduk king libutad da ding tau: ing keang gamat maguing salang ne ning balang tau, at ding gamat da ding tau salang la kea; at manuknangan yang salang king arapan da ding anggang kapatad na. 	

Genesis <lbl>16:13</lbl> 	At inaus ne ing laguiu nang GUINU a maniabi kea, Ika ing Dios a makakit: uling sinabi na, Linawe kea naman wari keti itang makakit kanako? 	

Genesis <lbl>16:14</lbl> 	Inya ing talaga inaus neng Beer-lahai-roi; Oini, iti atiu king pilatan ning Cades at Bered. 	

Genesis <lbl>16:15</lbl> 	At menganak ya i Agar kang Abram metung a lalaki, at ing inaus nang Abram king laguiu na ning anak nang lalaki, kang Agar, Ismael. 

Genesis <lbl>16:16</lbl> 	At i Abram atin neng walungpulu at anam a banua tua, inyang ipanganak neng Agar i Ismael kang Abram. 

Genesis <lbl>17:1</lbl> 	At kanitang i Abram atin neng siamapulu at siam a banua tua, pepakit ya kang Abram i GUINU at sinabi na kea, Aku ing Dios a Mayupaya king Sabla: lumakad ka king arapan ku, at magpakasakdal ka. 	

Genesis <lbl>17:2</lbl> 	At gawan ku ing pangaku kaku at keka, parakalan dakang bina. 	

Genesis <lbl>17:3</lbl> 	At i Abram migsakab ya: at ing Dios miniabi ya kea, ngana.

Genesis <lbl>17:4</lbl> 	Tungkul kanaku, oini, ing kanakung tipan keka, at maguing ibpa raka ding dakal a bansa. 

Genesis <lbl>17:5</lbl> 	Ni e na mayaus Abram ing laguiu mu, nung e ing maguing laguiu mu Abraham; uling guewa rakang ibpa ra ding dakal a bansa. 	

Genesis <lbl>17:6</lbl> 	At parakalan dakang bina, at papanibatan ko keka ding anggang bansa at manibatan la keka ding ari. 	

Genesis <lbl>17:7</lbl> 	At italakad ku ing kakung tipan keka at karing kekang bini pangamate mu king mabilug dang dai a pangakung alang kapupusan, a aku maguing Dios muku, at ning kekang bini pangamate mu. 

Genesis <lbl>17:8</lbl> 	At ibie ku keka, at king kekang bini pangamate mu, ing gabun a tuknangan mu, ing mabilug nang gabun ning Canaan, a banding alang kapupusan; at aku ing maguing Dios da. 

Genesis <lbl>17:9</lbl> 	At sinabi ning Dios kang Abraham, At dikil keka, tuparan mu ing tipan ku, ika, at ding bini mu pangamate mu king karelang dai. 

Genesis <lbl>17:10</lbl> 	Iti ing kakung tipan, a tuparan yu, kaku at kekayu at king kekang bini pangamate mu: tulian ya ing balang lalaki kekayu. 	

Genesis <lbl>17:11</lbl> 	At patuli ko pin king laman ning kekang kasangkapan: at iti ya ing maguing tanda na ning tipan ku at kekayu. 

Genesis <lbl>17:12</lbl> 	At ing atin nang walung aldo matuli ya kekayu, ing balang lalaki king kekong dai, ing mibait king bale, o ing mesali king salapi ning ninumang tau king aliwang labuad a e king kekang bini.

Genesis <lbl>17:13</lbl> 	Karampatan yang matuli, ing mibait king kekang bale, at ing seli mu king kekang salapi: at ing kakung tipan, magbili king kekong laman, a pekatipan a alang angga. 	

Genesis <lbl>17:14</lbl> 	At ing lalaki a e tuli a e metuli ing laman ning keang kasangkapan, ing kaladua ita mikawani ya king keang balayan; lebagan na ing tipan ku. 	

Genesis <lbl>17:15</lbl> 	At sinabi na ning Dios kang Abraham, Dikil kang Sarai a asawa mu, e me ausan Sarai nung e Sara ing maguing laguiu na. 	

Genesis <lbl>17:16</lbl> 	At panuanan ke, at maiguit kaniti dinan dakang anak kea: wa, panuanan ke, at maguing indu re ding bansa; ding ari ding balayan manibatan la kea. 	

Genesis <lbl>17:17</lbl> 	Kanita i Abraham migsakab ya, at meili ya, at sinabi na king keang pusu, King taung dinalan nang banua mikaanak ya pa? at i Sara, siam neng pulung banua, manganak ya pa kaya? 	

Genesis <lbl>17:18</lbl> 	At sinabi nang Abraham king Dios, Oh mananu na sang i Ismael mie ya king arapan mu! 

Genesis <lbl>17:19</lbl> 	At miniabi ya ing Dios, Tune, a katutuan i Sara a asawa mu manganak yang metung a lalaki; at ing yaus mu king laguiu na Isaac: at italakad ku ing kakung tipan a alang kapupusan kea karing bini na pangamate na. 	

Genesis <lbl>17:20</lbl> 	At tungkul kang Ismael, pekiramdaman daka: Oini, pepanunan ke, at papamungan ke, at parakalan keng binang dakal; mikaanak yang labing aduang principes, at gawan keng maragul a bansa. 	

Genesis <lbl>17:21</lbl> 	Dapot patibayan ku ing kakung tipan kang Isaac, a ipanganak nang Sara keka king panaun a iti ning banuang tutuki. 

Genesis <lbl>17:22</lbl> 	At pangayari nang mekisabi kea, minukiat ya ing Dios ibat kang Abraham. 	

Genesis <lbl>17:23</lbl> 	At i Abraham tiki ne i Ismael a anak na, at ding anggang mibait king keang bale, at ding anggang seli na karing keang salapi, ing balang lalaki karing lalaking abe na bale Abraham, at metuli ing laman ding kasangkapan da king aldo mu ring ita, anti ing sinabi na ning Dios kea. 	

Genesis <lbl>17:24</lbl> 	At i Abraham siam neng pulu at siam a banua tua, inyang matuli ing laman na ning keang kasangkapan. 	

Genesis <lbl>17:25</lbl> 	At i Ismael a anak na labi neng atlung banua, inyang matuli ing laman na ning keang kasangkapan. 	

Genesis <lbl>17:26</lbl> 	King aldo mu ring ita metuli ya i Abraham, at i Ismael a anak na. 

Genesis <lbl>17:27</lbl> 	At ding anggang lalaking kayabe na bale, ding mibait king keang bale, at ding mesali king salapi karing aliwang balayan, metuli lang kayabe na. 	

Genesis <lbl>18:1</lbl>	At pepakit ya kea i GUINU king dutung a encina king Mamre, at linukluk ya king pasbul na ning keang kubu king aldo a kapaliyan;	

Genesis <lbl>18:2</lbl>	At telanga no ding mata na at linawe ya, at, oini, atlu lang lalaki ding makatalakad king siping na: at pamanakit na karela, linual yang pupulai king pasbul ning kubu at selubungan nala, at dinuku ya king gabun.	

Genesis <lbl>18:3</lbl>	At sinabi na, Guinu ku, nung ngeni menakit kung kalam karing kekong mata, pagamuamu ku kekayu, king e ye lalabasan, ing kekong talasuyu:	


Genesis <lbl>18:4</lbl>	Itulut yung magdala la keti ditak a danum, at manuas kang bitis, at pasipainawa kayu king lalam na ning dutung:	

Genesis <lbl>18:5</lbl>	At magdala kung kasubung tinape, at pasiknangan yula ding kekong pusu; at kaibat malaus kayu: yarin king mine ko keti king kekong talasuyu. At ila miniabi la, Mapalyaring makanian, agpang king sinabi mu.	

Genesis <lbl>18:6</lbl>	At i Abraham mine yang mirarapal king kubu kang Sara, at sinabi na, Kuma kang agad atlung takal a mapinu ning arina, iyamas mu, at gawan mung mamun.

Genesis <lbl>18:7</lbl>	At i Abraham pupulai ya a mine karing baka, at kinanua yang metung a biserung mataba at mayap, at binie ne king ipus; at pemiraplan neng linutu.	

Genesis <lbl>18:8</lbl>	At kinanua yang mantekilla, at gatas, at ing bakang linutu na, inapag na king arapan da; at ya tinalakad ya king siping da king lalam ning dutung, at mengan la.

Genesis <lbl>18:9</lbl>	At sinabi ra kea, Nu ya karin i Sara a asawa mu? At ya sinabi na, Oini, atiu king kubu.	

Genesis <lbl>18:10	</lbl> At sinabi na, Alang kapilisian a mibalik ku keka king banuang daratang; at, oini, i Sarang asawa mu manganak yang metung a lalaki. At i Sara makiramdam ya karin king pasbul ning kubu, a atiu gugulutan da.

Genesis <lbl>18:11</lbl>	Ngeni i Abraham at i Sara matua na la, at lipas no king panaun; at tinuknang na kang Sara ing kaugalian da ding babai.	

Genesis <lbl>18:12</lbl>	At mipakaili ya i Sara king keang sarili, sinabi na, Kaibat kung metua magkamit kung kaligayan, lalu na't matua na ya naman ing kanakung guinu?

Genesis <lbl>18:13</lbl>	At i GUINU sinabi na kang Abraham, Baket mipakaili ya i Sara, a sinabi na, Tune kayang manganak ku, ngening ati na ku metua?	And the LORD said unto Abraham,

Genesis <lbl>18:14	</lbl>  Atin waring nanumang masulit kang GUINU? At king panaun a metuldu mibalik ku keka, king banuang daratang, at i Sara manganak yang metung a lalaki.	

Genesis <lbl>18:15</lbl>	Kanita i Sara pepayalian na, sinabi na, E ku meili; uling mitakutan ya. At ya sinabi na, E makanian; nung e meili ka.	

Genesis <lbl>18:16</lbl>	At ding lalaki pesitalakad la karin, at linawe la nangan king Sodoma: at i Abraham sasaupan nala banong yatad king dalan.	

Genesis <lbl>18:17</lbl>	At i GUINU sinabi na, Isalikut ku kang Abraham ing kanakung daptan;	

Genesis <lbl>18:18</lbl>	Anti na ning i Abraham tune a maguing metung yang bansa a maragul at masikanan, at mipanuanan la kea ding anggang bansa king yato?	

Genesis <lbl>18:19</lbl>	Uling ya balu ke, a king kawakasan bayang mutus karing keang anak at karing keang katubale pangamate na, king tuparan da ing dalan nang GUINU, bang dapat king katuliran at justicia; banang idalang GUINU kang Abraham ing pengaku na tungkul kea.

Genesis <lbl>18:20</lbl>	At i GUINU sinabi na, Anti ning ing kulisak na ning Sodoma at Gomorra binang sisikan, at uling ing kasalanan da binang mabayat;	

Genesis <lbl>18:21</lbl>	Kuldas ku ngeni, at lawan ku nung depatan dang lubus agpang king kulisak na, a miraras angga kanaku; at nung ali, kanakung abalu.

Genesis <lbl>18:22	</lbl>At meko la karin ding lalaki, at tinuru la Sodoma: dapot i Abraham makatalakad ya pa king arapan nang GUINU.	

Genesis <lbl>18:23	</lbl>At linapit ya i Abraham, at sinabi na, Lipulan mula naman ding banal a kayabe ra ding mangarawak?

Genesis <lbl>18:24</lbl>	Nung sakali ating limangpulung banal king kilub ning ciudad: gunawan mu wari at e mu pakawanan ing karinan alangalang karing limangpulung banal a atiu kilub na nite?	Peradventure

Genesis <lbl>18:25	</lbl>Marayu keka a daptan mu ing makanian, king ding banal patayan mulang kayabe ra ding mangarawak, king ding banal mianti la karing marawak; ita kapilan man e mu daptan: e wari ing Ukum ning mabilug a labuad ing katuliran ya ing daptan na?	

Genesis <lbl>18:26</lbl>	At i GUINU sinabi na, Nung makakit ku king Sodoma limangpulung banal king kilub ning ciudad, patawaran ku ing mabilug a karinan alangalang karela.	

Genesis <lbl>18:27</lbl>	At mekibat ya i Abraham at sinabi na, Oini ngeni, mengangas kung miniabi king kakung Guinu, king bistat alikabuk ku mu at abu:	

Genesis <lbl>18:28	</lbl>Nung sakali magkulang lang lima karing limangpulung banal: gunawan mu kaya ing mabilug a ciudad dikil karing limang kulang? At sinabi na, E ku gunawan, nung manakit kung apatapulu at lima.	Peradventure 

Genesis <lbl>18:29	</lbl>At ya pepasibayu yang miniabi kea, at ngana, Nung sakali ating mayakit a apatapulu. At sinabi na, E ku daptan alangalang karing apatapulu.

Genesis <lbl>18:30</lbl>	At sinabi na, Oh e ya sa mimua ing Guinu, at maniabi ku: nung sakali ating mayakit karin atlungpulu. At sinabi na, E ku daptan, nung manakit kung atlungpulu karin.	

Genesis <lbl>18:31</lbl>	At sinabi na, Oini ngeni, aku mengangas kung miniabi king Guinu: nung sakali karin ating aduangpulu. At sinabi na, e ku gunawan alangalang karing aduangpulu.	

Genesis <lbl>18:32</lbl>	At sinabi na, Oh e ya sa mimua ing Guinu, at maniabi na ku mung misan: nung sakali karin ating mayakit a apulu. At sinabi na, E ku gunawan alangalang karing apulu.

Genesis <lbl>18:33	</lbl>At i GUINU melaus ya, pangaibat nang mekipagsalita kang Abraham: at i Abraham mibalik ya king keang karinan.

  Genesis <lbl>19:1</lbl> 	At dinatang la pin ding aduang angeles king Sodoma king gatpanapun; at i Lot makalukluk ya king pasbul na ning Sodoma: at ikit nong Lot, at tinalakad ya a sinalubung karela; at ing lupa na diku ne king labuad; 

Genesis <lbl>19:2</lbl> 	At sinabi na, Oreni ngeni, ding kakung guinu, magbalik kayu, ipagamuamu ku kekayu, king lungub ko king bale na ning kekong talasuyu, at maglayunan kaniting kabukas, at manuas kong bitis, at pangamaranun mibangun kayu, at ibalaus yu ing kekong lakad. At ila sinabi ra, Ali; dapot king dalan ke manatili ngening benging iti. 

Genesis <lbl>19:3</lbl> 	At ya pinilit nong bina; at tinuki lang linub kea, at linub la king keang bale; at pigtawan nala, at linutu yang tinape alang levadura, at mengan la. 	

Genesis <lbl>19:4 </lbl>	Dapot bayu la pesipagkera, kilungan de ing bale, ding lalaki king ciudad, a lalaki king Sodoma, ing mabilug a balayan manibat king miayaliwang nayun, manibat karing kayanakan angga karing matua; 

Genesis <lbl>19:5</lbl> 	At inaus de i Lot, at sinabi ra kea, Nu la karin ding lalaki a dinatang keti keka ngening benging iti? ilual mo kekami, bami lang abalu. 	

Genesis <lbl>19:6</lbl> 	At i Lot liwalan nala king pasbul, at kebat ne ing pasbul king gugulatan na. 	

Genesis <lbl>19:7</lbl> 	At sinabi na, Pagamuamu ku kekayu, kapatad ku, king e yu daraptan ing anti kaniang marawak. 	
Genesis <lbl>19:8</lbl> 	Oini ngeni, aku atin kung aduang anak a babai a e ro kilala ding lalaki; paburen yuku, pagamuamu ku kekayu a ilual ko kekayu, at daptan yu karela ing mayap karing kekong panimanman: bukud mu karing lalaking deni a ala kong daraptan nanuman, anti ning atilu lalam nang lilung ning kakung bubungan. 

Genesis <lbl>19:9</lbl> 	At ila sinabi ra, Lisia ka kean. At sinabi ra, iti mine ya keti bang manaliwang balen, at bisa yang maguing ukum: ngeni daptanan dakang lalu pang marawak, maiguit karela. At bigla reng tinulak ing lalaki, i Lot, at pesilapit la bang siran de ing pasbul. 	

Genesis <lbl>19:10</lbl> 	Dapot ding lalaki inatyat do ding gamat da, at linub de i Lot king bale a kayabe ra, at kebat de ing pasbul. 

Genesis <lbl>19:11</lbl> 	At ding taung atiu king pasbul ning bale manibat king malati angga king maragul, binulag dala, nanupata mepagal lang manintun king pasbul. 	

Genesis 19:12 	At sinabi ra ding lalaki kang Lot, Atin ka pa nanuman kete? manuyang a lalaki at ding anak mung lalaki at anak mung babai, at ing ninumang atiu keka king ciudad, ilako mo king karinan a iti: 

Genesis <lbl>19:13</lbl> 	Uling gunawan mi ing karinan a iti, uling ing karelang kulisak minukiat king arapan nang GUINU; at i GUINU peparala nakami baming gunawan. 

Genesis <lbl>19:14</lbl> 	At i Lot linual ya, at sinabi na karing keang manuyang, a mengasawa karing keang anak a babai, at sinabi na, Talakad, lual ko king karinan a iti; uling i GUINU gunawan na ing ciudad a iti. Dapot inukul da ding keang manuyang anti yang mamiru. 	

Genesis <lbl>19:15</lbl> 	At inyang mabubuklat na ing abak, pemalaguanan de i Lot ding angeles, sinabi ra, Talakad ka, kuanan me ing asawa mu, at ding adua mung anak a babai a atiu keti, magkang pati ika matampus king dewakan ning ciudad. 

Genesis <lbl>19:16</lbl> 	Dapot magluatluat ya; at ding lalaki telanan de gamat, at ing gamat na ning keang asawa, at ding gamat da ding adua nang anak a babai, king pakalulu nang GUINU kea: at dela re, at binili re king lual na ning ciudad. 	

Genesis <lbl>19:17</lbl> 	At milyari, kanitang adala na no lual, sinabi na, Itakas mu ing kekang bie; e ka babalikid king gugulutan mu, ni e ka tutuknang kaniting mabilug a kapatagan, tumukas ka angga king bunduk, a magkang matampus ka. 

Genesis <lbl>19:18</lbl> 	At i Lot sinabi na karela, Oh, e makanian, kanakung guinu:

Genesis <lbl>19:19</lbl> 	Oini ngeni, menakit yang kalam karing kekang mata ing kekong talasuyu, at peparagul mu ing kekang pakalulu, a pepatangal mu kanaku king pamagligtas mu king kakung bie; at aku e ku mitakas king bunduk, magkang dasnan naku ning marawak, at mate ku: 	

Genesis <lbl>19:20</lbl> 	Oini ngeni, ing ciudad a iti malapit ya bang karin ku tumakas, at malati ya. Oh itulut mung tumakas ku karin (e wari ita malati ya?) at mie ya ing kakung kaladua. 	

Genesis <lbl>19:21</lbl> 	At sinabi na kea, Lawan mu, tinggap daka naman tungkul kaniting bague, king e ku gunawan ing ciudad a sinabi mu. 	

Genesis <lbl>19:22</lbl> 	Magmalagua ka, tumakas ka karin; uling ala kung nanumang arapat anggang e ka miras karin. Uli na niti ing meaus king laguiu na ning ciudad a ita Zoar. 

Genesis <lbl>19:23</lbl> 	Ing aldo makaslag ne babo ning labuad kanitang i Lot miras ya king Zoar. 

Genesis <lbl>19:24</lbl> 	Kanita i GUINU pepauranan nang asupri at api ing Sodoma at Gomorra a menibatan kang GUINU ibat banua; 	

Genesis <lbl>19:25</lbl> 	At guinuno no detang ciudad, at ing mabilug a Kapatagan, at ding anggang manuknangan karing ciudad, at ing nanumang tinubu babo ning gabun. 	

Genesis <lbl>19:26 </lbl>	Dapot ing asawa na melikid ya king gugulatan na, at meguing asias yang asin. 	

Genesis <lbl>19:27</lbl> 	At mibangun yang maranun i Abraham panga-abak king karinan a ketalakaran na king arapan nang GUINU: 

Genesis <lbl>19:28</lbl> 	At linawe ya nangan king Sodoma at Gomorra, at king mabilug nang gabun ning kapatagan, at oini, at, oyan, ing asuk ning gabun minukiat anti mo ing asuk na ning metung a ornu. 	

Genesis <lbl>19:29</lbl> 	At milyari, king kanitang guinuno no ning Dios ding ciudad na ning kapatagan, aganaka ne ning Dios i Abraham, at tinubud ne i Lot ibat king libutad ning maguguno, kanitang gunawan no ding ciudad a penuknanganan nang Lot. 

Genesis <lbl>19:30</lbl> 	At i Lot minukiat ya ibat king Zoar, at tinuknang ya king bunduk, at ding adua nang anak a babai kayabe nala; anti ning tinakut yang manuknangan king Zoar: a tinuknang ya king metung a lukib, ya at ding adua nang anak a babai. 

Genesis <lbl>19:31</lbl> 	At sinabi na ning pangane king wali, Ing kekatang ibpa matua ya, at alang lalaki king labuad a lungub kekata agpang king ugali ning mabilug a labuad: 

Genesis <lbl>19:32</lbl> 	Ume ka keni, painuman teng alak ing kekatang ibpa, at sumiping katang kayabe na, bang aingat ta ing palipi ning kekatang ibpa. 	

Genesis <lbl>19:33</lbl> 	At pepainum deng alak i ibpa ra kanitang benging ita: at linub ya ing pangane, at siniping yang abe nang tata na; at e na balu ning ibpa inyang sumiping ya, ni aguiang inyang mibangun ya. 

Genesis <lbl>19:34</lbl> 	At milyari pangakabukasan, king sinabi na ning pangane king wali, Oini, aku siniping ku nabengi a kayabe nang ibpa ku: painuman taya namang alak ngening benging iti; at lungub ka, at sumiping kang abe na, batang aingat ing bini na ning kekatang ibpa. 	

Genesis <lbl>19:35</lbl> 	At pepainum daya namang alak i ibpa ra king benging ita: at tinalakad ya ing wali at siniping yang kayabe na; at e na balu iniang ya siniping ya, aguiang inyang mibangun ya. 	

Genesis <lbl>19:36</lbl> 	Makanian lang mika anak ding adua nang anak a babaing Lot king uli nang ibpa ra. 

Genesis <lbl>19:37</lbl> 	At ing pangane menganak yang metung a lalaki, at ing pemalaguiu na kea Moab: a iti ya ing ibpa ra ding Moabitas angga king aldo ngeni. 	

Genesis <lbl>19:38</lbl> 	At ing wali, menganak ya namang metung a lalaki, at ing pemalaguiu na kea Ben-ammi: a iti ya ing ibpa ra ding anak nang Ammon angga king aldo ngeni. 	

Genesis <lbl>20:1</lbl> 	At menibatan karin miglakbe ya i Abraham a nangan king gabun ning Mauli, at menuknangan ya king pilatan na ning Cades at Shur; at ya menaliwang balen king Gerar. 

Genesis <lbl>20:2</lbl> 	At miniabi ya i Abraham tungkul kang Sara a asawa na, Ya kaku yang kapatad: at i Abimelek a ari king Gerar mitubud ya, at kinua ne i Sara. 

Genesis <lbl>20:3</lbl> 	Dapot ing Dios mine ya kang Abimelek king panaguimpan king bengi, at sinabi na kea, Oini, ika kabud ka metung a taung mete, king uli na ning babaing kekang kinua; uling ya asawa ne ning metung a lalaki. 	

Genesis <lbl>20:4</lbl> 	Ngeni i Abimelek e ya linapit kea: at sinabi na, Guinu, patayan mu wari pati ing metung a banal a bansa? 

Genesis <lbl>20:5</lbl> 	E wari ya naman ing sinabi kanaku, Kapatad ke? at ya, aguiang ing sarili na sinabi na, Kapatad ke: king katapatan ning pusu ku at king kayalan dang malit ding gamat ku depatan ku iti. 

Genesis <lbl>20:6</lbl> 	At sinabi na kea ning Dios king panaguimpan, Wa, atatalastas ku a king katapatan na ning kekang pusu depatan mu iti, at kinawat daka naman king pamikasalang laban kanaku: inya pin e ku pepaintulut a tagkilan me. 	

Genesis <lbl>20:7</lbl> 	Ngeni pin, isubli me ing asawa na ning lalaki; uling manula ya, at ika panalangin naka, at mie ka: at nung e me isubli, bitasan mung alang sala mate ka, ika, at pati ing sablang atiu keka. 	

Genesis <lbl>20:8</lbl> 	At i Abimelek mibangun yang maranun pangaabak, at inaus no ngan ding keang ipus, at sinabi na ing anggang bague iti king daramdaman da: at ding tau mitakutan lang bina.

Genesis <lbl>20:9</lbl> 	Kanita inaus neng Abimelek i Abraham, at sinabi na kea, Nanu ing depatan mu kekami? at makananu kung mikasala keka, a dela mu kanaku at king kakung kayarian ing binang maragul a kasalanan? depatan mu kanaku ing dapat a e sukat marapat. 	

Genesis <lbl>20:10</lbl> 	At sinabi nang Abimelek kang Abraham, Nanung akakit mu, king depatan mu iting bague? 

Genesis <lbl>20:11</lbl> 	At i Abraham mekibat ya, Uling iniisip ku, Tune a alang takut king Dios ing karinan a iti; at patayan daku king uli na ning asawa ku. 

Genesis <lbl>20:12</lbl> 	At ing katutuan naman kapatad ke, anak neng ibpa ku, dapot e ne anak indu ku; at meguing asawa ke: 	

Genesis <lbl>20:13</lbl> 	At milyari, kanitang pepalakuan naku ning Dios king bale nang ibpa ku, sinabi ku kea. Iti ya ing pilubluban mung mayap a apakit mu kaku: king balang karinan a kekatang dasnan, sabian mu tungkul kanaku, Kapatad ke. 

Genesis <lbl>20:14</lbl> 	At i Abimelek kinanua yang tupa at baka, at ipus a lalaki at ipus a babai, at binie no kang Abraham, at sibli ne i Sarang asawa na. 	

Genesis <lbl>20:15</lbl> 	At sinabi nang Abimelek, Oini, ing kakung gabun atiu king arapan mu: manuknangan ka nung nukarin ing mamayapan mu. 	

Genesis <lbl>20:16</lbl> 	At kang Sara sinabi na, Oini, dininan keng libu kapising pilak ing kapatad mu: lawan mu, iti takap ya keka king mata ra ding anggang kayabe mu; at king arapan ding sabla ika mika puri ka. 	
Genesis <lbl>20:17</lbl> 	At i Abraham menalangin ya king Dios: at pepakayap ne ning Dios i Abimelek, at ing keang asawa, at ding ipus nang babai; at ila menganak la. 	
Genesis <lbl>20:18 </lbl>	Uling kebat nong GUINU ding anggang palanakan da ding king bale nang Abimelek, king uli nang Sara, a asawa nang Abraham. 	

 Genesis <lbl>21:1</lbl> 	At dinalo ya i GUINU kang Sara anti mo ing sinabi na, at depatan nang GUINU kang Sara anti mo ing keang sinabi. 

Genesis <lbl>21:2</lbl> 	At kinagli ya i Sara, at menganak ya kang Abraham metung a anak a lalaki king keang ketuan, king panaun a sinabi na kea ning Dios. 	

Genesis <lbl>21:3</lbl> 	At Isaac ing inaus nang Abraham king laguiu na ning keang anak a penganak kea, a beit nang Sara. 

Genesis <lbl>21:4</lbl> 	At tilian neng Abraham i Isaac a anak na inyang walu neng aldo tua, anti mo ing inutus na kea ning Dios. 	

Genesis <lbl>21:5</lbl> 	At i Abraham dinalan neng banua tua, kanitang penganak ne kea i Isaac a anak na. 

Genesis <lbl>21:6</lbl> 	At sinabi nang Sara, ing Dios pepakailian naku: ninu mang makaramdam maili yang kayabe ku. 

Genesis <lbl>21:7</lbl> 	At sinabi na, Ninung maniabi kang Abraham, king i Sara pasusu yang anak? uling menganak ku keang metung a lalaki king keang ketuan. 

Genesis <lbl>21:8</lbl> 	At dinagul ya ing anak, at miawat ya king susu: at i Abraham migtau yang maragul king aldo a miawat ya king susu i Isaac. 	

Genesis <lbl>21:9</lbl> 	At ikit neng Sara ing anak nang Agar a tau Egipto a penganak na kang Abraham, a misusunu kea. 	

Genesis <lbl>21:10</lbl> 	Inya sinabi na kang Abraham, Palakuan me ing ipus a iti at ing keang anak: uling e ya magmana ing anak na ning ipus a iti a kayabe na ning anak ku, aguiang kayabe nang Isaac. 	

Genesis <lbl>21:11</lbl> 	At ing bague iti meguing mabayat a bina king panlalawe nang Abraham king uli na ning anak na. 	

Genesis <lbl>21:12</lbl> 	At ing Dios sinabi na kang Abraham, E mu pagmabayatan king kekang panlalawe ing tungkul king anak, at ing tungkul king kekang ipus a babai: king anggang sabian na kekang Sara, pakiramdaman mu ing siwala na; uling kang Isaac karin mayaus ing kekang bini. 	

Genesis <lbl>21:13</lbl> 	At anti naman king anak na ning ipus a babai gawa kung metung a bansa, uling bini me. 	

Genesis <lbl>21:14</lbl> 	At i Abraham mibangun yang maranun pangaabak, at kinanua yang tinape at metung a boting danum, at binie na kang Agar, pepapusan na king keang pago, at binie ne kea ing anak, at pepalakuan ne: at meko ya, at luyunluyun ya king ilang na ning Beer-seba. 	

Genesis <lbl>21:15</lbl> 	At mimin ing danum king boti, at inugse ne ing anak king lalam ning metung a mababang tanaman. 	

Genesis <lbl>21:16</lbl> 	At meko ya, at migluklukan ya king tulid na, a ing dayu na anti mo ing metung a bugnus king pana: uling sinabi na, E mu paintulut a akit ku ing kamatayan ning anak. 

Genesis <lbl>21:17</lbl> 	At dimdam na ning Dios ing siwala na ning anak; at ing angel na ning Dios inaus ne i Agar menibat banua, at sinabi na kea, Ninanu ka, Agar? E ka tatakut; uling ing Dios dimdam na ing siwala na ning anak king keang pangabili. 	

Genesis <lbl>21:18</lbl> 	Talakad ka, ibuat me ing anak, at sakluluan me karing gamat mu; uling ya gawan keng metung a maragul a bansa. 	

Genesis <lbl>21:19</lbl> 	At ing Dios biklat no ding mata na, at mekakit yang metung a talaga ning danum; at mine ya, at kitmuan ne ing boti king danum, at pepainum ne ing anak. 

Genesis <lbl>21:20</lbl> 	At ing Dios minantabe ya king anak, at dinagul ya; at menuknangan ya king ilang at meguing, kabang ya daragul ya, metung a mamana. 	

Genesis <lbl>21:21</lbl> 	At menuknangan ya king ilang na ning Paran: at i indu na kinua neng asawa na ibat king labuad na ning Egipto. 	

Genesis <lbl>21:22</lbl> 	At milyari kanita mu ring panaun ita, a miniabi ya kang Abraham i Abimelek, at i Fikol a pekapun na ning keang ejercito, ngana, Ing Dios atiu keka king nanumang daraptan mu: 	

Genesis <lbl>21:23</lbl> 	Ngeni pin isumpa mu kaku keti alangalang king Dios a e ka magtaksil kanaku, aguiang king kakung anak, aguiang karing anak da ding kakung anak: nung e agpang king mayubung pilubluban a depatan ku keka, makanian ing daptan mu kanaku, at king labuad a panaliwan mung balayan. 

Genesis<lbl> 21:24</lbl> 	At mekibat ya i Abraham, Susumpa ku. 

Genesis <lbl>21:25</lbl> 	At i Abraham pengamanuan ne i Abimelek king uli na ning talagang danum, a leko rang bigla ding ipus nang Abimelek.

Genesis <lbl>21:26</lbl> 	At sinabi nang Abimelek, E ku balu nung ninung dinapat kaniting bague: ni e mu naman asabi kanaku, ni e ku naman dimdam iti, nung e mu ngeni. 	

Genesis <lbl>21:27</lbl> 	At i Abraham kinanua yang tupa at baka, at binie no kang Abimelek; at ilang adua guinawa lang metung a tipan. 	

Genesis <lbl>21:28</lbl> 	At i Abraham mibili yang makabukud king kawan pitung biserung tupang babai. 	

Genesis <lbl>21:29</lbl> 	At sinabi nang Abimelek kang Abraham, Nanung kabaldugan da deang pitung biserung tupang babai a binili mung makabukud? 

Genesis <lbl>21:30</lbl> 	At sinabi na, Deting pitung biserung tupang babaing deti kuanan mo king gamat ku, bang maguing patutu la kanaku, king aku ing kinulkul king talagang iti. 

Genesis <lbl>21:31</lbl> 	King uli niti ing karinan a ita inaus neng Beer-Seba; uling karin la sinumpang adua. 

Genesis <lbl>21:32</lbl> 	Makanian lang guinawang tipan king Beer-Seba: at pesitalakad la i Abimelek, at i Fikol a capitan king keang ejercito, at mibalik la king gabun ding Filisteos. 	

Genesis <lbl>21:33</lbl> 	At tinanam ya i Abraham metung a dutung a tamariz king Beer-Seba, at inaus ne karin ing laguiu nang GUINU, ing Dios a alang angga. 

Genesis <lbl>21:34</lbl> 	At menuknangan ya i Abraham king gabun ding Filisteos dakal a aldo. 	

Genesis <lbl>22:1</lbl> 	At milyari kaibat na ning bague a iti, pigsubukan ne ning Dios i Abraham, at sinabi na kea, Abraham; at ya sinabi na, Ati ku keni. 	

Genesis <lbl>22:2</lbl> 	At sinabi na, Kuanan me ngeni ing anak mu, ing bugtung mung anak, a Isaac, a pakamalan mu, at ume ka king gabun na ning Moria; at idaun me karin anting ain a durulukan babo ning metung karing bunduk a sabian ku keka. 	

Genesis <lbl>22:3</lbl> 	At i Abraham mibangun yang maranun pangaabak, at dininan neng sia ing keang asno, at mituki yang adua karing keang kayanakan a lalaki at i Isaac a keang anak; at kinutud yang dutung dikil king ain a durulukan, at tinalakad ya, at mine ya king karinan a sinabi na kea ning Dios. 

Genesis <lbl>22:4</lbl> 	King katlung aldo tinas nong Abraham ding mata na, at ikit na ing karinan king marayu. 	

Genesis <lbl>22:5</lbl> 	At i Abraham sinabi na karing keang kayanakan a lalaki, Manaya ko keti pati na ing asno, at aku at ing anak ume ke karin; at samba kami, at balikan dakayu. 	

Genesis <lbl>22:6</lbl> 	At kinua neng Abraham ing dutung king ain a durulukan, at pepapusan ne kang Isaac a anak na; at ya dela na king keang gamat ing api at ing sundang; at linakad lang miabe ding adua. 	

Genesis <lbl>22:7</lbl> 	At sinabi nang Isaac kang Abraham a ibpa na, at ngana, Ibpa ku: at ya sinabi na, Ati ku keni, anak ku. At ya sinabi na, Oini, ing api at ing dutung: dapot nuya karin ing biserung tupa dikil king ain a durulukan? 

Genesis <lbl>22:8</lbl> 	At sinabi nang Abraham, Ing Dios isadia ne ing biserung tupa dikil king ain a durulukan, anak ku: inya ila melaus lang adua. 	

Genesis <lbl>22:9</lbl> 	At miras la king karinan a sinabi na kea ning Dios; at i Abraham telakad ne karin ing altar, at selese na ing dutung, at guinapus ne i Isaac a keang anak, at binili ne king babo ning altar, babo na ning dutung. 	

Genesis <lbl>22:10</lbl> 	At inatyat neng Abraham ing gamat na, at kinua ne ing sundang baneng paten ing anak na. 

Genesis <lbl>22:11</lbl> 	At ing angel nang GUINU inaus neng menibat banua, at sinabi na, Abraham, Abraham: at ya sinabi na, Ati ku keni. 	

Genesis <lbl>22:12</lbl> 	At sinabi na, E me bibili ing gamat mu king anak, ni ala kang daraptan nanuman kea; uling ngeni balu ku king tatakut ka king Dios, anti ning ikit ku ing e me pin pigkait kanaku ing anak mu, a kekang anak a bugtung. 	

Genesis <lbl>22:13</lbl> 	At tinas nong Abraham ding mata na, at linawe ya, at, oini, ing metung a tupang lalaki king keang gugulatan makasilu la king laput ding keang sagu: at mine ya i Abraham at kinua ne ing tupang lalaki, at dinaun neng ain a durulukan a kalili na ning keang anak. 	

Genesis <lbl>22:14</lbl> 	At ing inaus nang Abraham king laguiu na ning karinan a ita GUINU-JIREH: anti mo ing kasebian angga king aldo ngeni, King bunduk nang GUINU misadia ya. 	

Genesis <lbl>22:15</lbl> 	At inaus ne ning angel nang GUINU i Abraham king kaduang ukdu menibat banua, 

Genesis <lbl>22:16</lbl> 	At sinabi na, King sarili ku simpa ku, nganang GUINU, anti na ning depatan mu iting bague, at e me pigkait ing anak mu, at kekang anak bugtung, 	

Genesis <lbl>22:17</lbl> 	King pamipanuan panuanan daka, at king pamiparakal parakalan ku ing bini mu anti mo ding batuin karing banua, at anti mo ing balas king pampang ning dayatmalat; at ing bini mu akamtan do ding pasbul da ding karelang kasalang; 	

Genesis <lbl>22:18</lbl> 	At king kekang bini mipanuanan la ding anggang bansa keti king labuad; uling pemintuan mu ing siwala ku. 	

Genesis <lbl>22:19</lbl> 	Kanita mibalik ya ing Abraham karing keang kayanakan, at pesitalakad la at mine lang miabeabe king Beer-Seba; at menuknangan ya i Abraham king Beer-Seba 

Genesis <lbl>22:20</lbl> 	At milyari kaibat da ding bague a deti, a belita ra kang Abraham, ngara, Oini, i Milca, mika atin ya namang anak kang Nacor a kapatad mu: 	

Genesis <lbl>22:21</lbl> 	I Uz a pangane na, at i Buz ing keang kapatad, at i Kemuel a ibpa nang Aram,

Genesis <lbl>22:22</lbl> 	I Chesed, at i Hazp, at i Pildas, at i Tidlaf at i Betuel. 	

Genesis <lbl>22:23</lbl> 	At i Betuel ayanak ne i Rebeca: deting walung deti ayanak nong Milca kang Nacor, a kapatad nang Abraham. 

Genesis <lbl>22:24</lbl> 	At ing keang babai, a mayayaus Reuma, penganak naya naman i Teba, at i Gaham, at i Tahas, at i Maaka. 

Genesis <lbl>23:1</lbl> 	At ing meguing bie nang Sara dinalan aduangpulu at pitung banua: deti ilang meguing banua na ning bie nang Sara. 

Genesis <lbl>23:2</lbl> 	At mete ya i Sara karin king Kiriatarba (a iti ing Hebron), king gabun na ning Canaan: at dinatang ya i Abraham bang pagpaldasan ne i Sara at manangis dikil kea. 	

Genesis <lbl>23:3</lbl> 	At tinalakad ya i Abraham king arapan na ning keang mete, at miniabi ya karing anak nang Het, ngana, 

Genesis <lbl>23:4</lbl> 	Aku tau ku king aliwang labuad at manaliwang balayan a kayabe yu: dinan yukung metung a kutkutan a bandian kung kayabe yu, bang pikutkutan ku king kakung mete a mipanpan ya king panimanman ku. 

Genesis <lbl>23:5</lbl> 	At mekibat la ding anak nang Het kang Abraham, sinabi ra kea, 

Genesis <lbl>23:6</lbl> 	Pakiramdaman mu kami, guinu ku; metung kang principi ning Dios king libutad mi: ing lalung mayap karing kekaming pikutkutan ikutkut me ing kekang mete; ala ninumang mitanggui king kutkutan na keka, bang ikutkut me ing kekang mete. 	

Genesis <lbl>23:7</lbl> 	At i Abraham tinalakad ya, at dinuku ya king balayan ning labuad, karing anak nang Het. 	

Genesis <lbl>23:8</lbl> 	At miniabi ya karela, ngana, Nung atin kong pilubluban a ikutkut ke ing mete ku bang mipanpan king panimanman ku, pakiramdaman yuku, at mamilatan ko kanaku kang Efron, a anak nang Zoar, 	

Genesis <lbl>23:9</lbl> 	Baneng ibie kanaku ing lukib na ning Macpela, a pibandian na, a atiu king angganan na ning keang marangle; king ganap a alaga ibie ne kanaku bang maguing pibandian a pikutkutan king libutad yu. 

Genesis <lbl>23:10</lbl> 	Ngeni i Efron makalukluk yang kayabe ra ding anak nang Het: at mekibat ya i Efron a Heteo kang Abraham king kapulungan da ding anak nang Het, karing anggang linub king pasbul na ning keang ciudad, sinabi na, 	

Genesis <lbl>23:11</lbl> 	Ali, guinu ku, pakiramdaman muku: ibabie ke keka ing marangle, at ing lukib a atiu karin, ibabie kea naman keka: king arapan da ding anak na ning kanakung balayan ibabie ku keka: ikutkut me ing kekang mete. 

Genesis <lbl>23:12</lbl> 	At i Abraham dinuku ya king arapan na ning balayan king labuad a ita.

Genesis <lbl>23:13</lbl> 	At miniabi ya kang Efron king kapulungan na ning balayan niting labuad, ngana, Dapot ipagamuamu ku keka, nung bisa ka, pakiramdaman muku: aku ibie ku ing alaga ning marangle; tanggapan mo kanaku, at ikutkut ke karin ing kakung mete. 	

Genesis <lbl>23:14</lbl> 	At mekibat ya i Efron kang Abraham, ngana kea, 	

Genesis <lbl>23:15</lbl> 	Guinu ku, pakiramdaman muku: ing alaga na ning kapirasung gabun apat a dalan a siclong pilak, nuno anti reti kaku at keka? ikutkut me pin ing kekang mete. 	

Genesis <lbl>23:16</lbl> 	At pekiramdaman neng Abraham i Efron; at tinimbang nong Abraham kang Efron ding salaping sinabi na king arapan da ding anak nang Het, apat a dalan a siclong pilak, piugalian dang salapi ding mangalakal. 	

Genesis <lbl>23:17</lbl> 	Inya ing marangle nang Efron, a atiu king Macpela, a atiu king tulid ning Mamre, ing marangle, at ing lukib a atiu karin, at ding sablang dutung a atiu king marangle, ding atiu king mabilug nang angganan king makapatulug, tinibe na 

Genesis <lbl>23:18</lbl> 	Kang Abraham ing pangabandi king arapan da ding anak nang Het, king arapan da ding anggang linub king pasbul ning keang ciudad. 	

Genesis <lbl>23:19</lbl> 	At kaibat na niti, kitkut neng Abraham i Sarang asawa na king lukib na ning marangle ning Macpela king tulid ning Mamre (ya ing Ebron), king gabun na ning Canaan. 	

Genesis <lbl>23:20</lbl> 	At ing marangle at ing lukib a atiu karin, tinibe ra kang Abraham ding anak nang Het, pibandian a kutkutan na. 	

Genesis <lbl>24:1</lbl> 	At i Abraham matua ne, at lipas ne king panaun: at pepanuanan neng GUINU i Abraham king sablang bague. 	

Genesis <lbl>24:2</lbl> 	At sinabi nang Abraham king keang ipus, ing peka-matua king keang bale, a manibala king sablang kayatinan na, Ibili me, pagamuamu ku keka, ing kekang gamat king lalam na ning kakung puad. 	

Genesis <lbl>24:3</lbl> 	At pasumpan daka king uli nang GUINU, ing Dios ning banua at ing Dios ning labuad, a e me kakuang asawa ing kakung anak karing anak da ding Cananeos, a kayabe kung makapanuknangan keti: 	

Genesis <lbl>24:4</lbl> 	Dapot ume ka king kakung balen, at karing kakung kamaganakan, at ikua meng asawa ing anak kung Isaac. 

Genesis <lbl>24:5</lbl> 	At ing ipus mekibat ya kea, Nung sakali ing babai e ya mabisang tuki kanaku king labuad a iti: ibalik ke ping pasibayu ing anak mu king gabun a ibatan mo? 	

Genesis <lbl>24:6</lbl> 	At i Abraham sinabi na kea, Ingatan mung e ya mibalik ing anak ku karin. 	

Genesis <lbl>24:7</lbl> 	I GUINU, ing Dios ning banua, a kinanua kaku king bale na ning kakung ibpa, at king gabun a kakung tibuan, a miniabi kaku, a sinumpa kaku, ngana, King kekang dai ibie ku ing gabun a iti; ya itubud ne ing keang angel a mumuna keka, at ikua meng asawa na karin ing anak ku. 	

Genesis <lbl>24:8</lbl> 	At nung ing babai e ya bisang tuki keka, kanita mitimawa ka kaniting sumpa ku; bukud mu king ing anak ku e me pabalikan karin. 	

Genesis <lbl>24:9</lbl> 	At ing ipus binili ne ing gamat na king lalam nang puad Abraham a guinu na, at sinumpa ya kea tungkul king bague a iti. 	

Genesis <lbl>24:10</lbl> 	At ing ipus kinanua yang apulung camello, karing camello na ning keang guinu, at meko ya, daralan na ing peka-mayap king pibandian na ning keang guinu: at tinalakad ya, at mine ya king Mesapotamia, king ciudad nang Nacor. 	

Genesis <lbl>24:11</lbl> 	At pepasiklauran nala ding camello king lual ning ciudad siping ning talaga ning danum king gatpanapun, king oras a lulual lang sasaklung danum ding babai. 	

Genesis <lbl>24:12</lbl> 	At sinabi na, Oh GUINU, a Dios na ning guinu kung i Abraham, ipagamuamu ku keka, a paralan mukung mayap a kapalaran king aldo iti, at pakit kang ganaka king guinu kung i Abraham.

Genesis <lbl>24:13</lbl> 	Oini, ati ku makatalakad king siping ning bukal ning danum; at ding anak dang babai ding tau king ciudad a iti lulual lang sasaklung danum: 

Genesis <lbl>24:14</lbl> 	At mapalyari sa, king ing dalaga a nung kenu ku sabian, Ikuldas me ing banga mu, pagamuamu ku keka, bakung minum; at ya sabian na sa, Minum ka, at painuman kula naman ding kekang camello: iti na sa ya ing mitalaga king kekang talasuyung i Isaac; at king uli na niti akilala ku king depatan mu ing ganaka mu king kanakung guinu. 	

Genesis <lbl>24:15</lbl> 	At milyari, bayu mepupus ing keang pamangamanu, king, oini, dinatang ya i Rebeca a mibait kang Betuel a anak nang Milca, a asawa nang Nacor, a kapatad nang Abraham, pupusanan ne ing keang banga king keang pago. 

Genesis <lbl>24:16</lbl> 	At ing dalaga bina yang malagung lalawan, metung yang dalagang alang bakas, ni alang lalaking mekakilala pa kea: a ya dinulung ya king bukal, at kitmuan ne ing keang banga at sinaka ya. 	

Genesis <lbl>24:17</lbl> 	At ing ipus milai yang sinagana kea, at sinabi na, Pagamuamu ku keka, painuman mukung ditak king danum na ning banga mu. 	

Genesis <lbl>24:18</lbl> 	At ya sinabi na, Minum ka, guinu ku: at mirapal ya, at kildas ne ing banga na king keang gamat, at pepainuman ne. 	

Genesis <lbl>24:19</lbl> 	At inyang kaibat na neng pepainum, sinabi na, Isaklu kula naman ding kekang camello, angga king mayari la ngang minum. 

Genesis <lbl>24:20</lbl> 	At migmalagawa ya, at bilus ne ing keang banga king pipainuman, at milaing pasibayu king talaga bang saklu, at sinaklu ya dikil karing anggang camello na. 	

Genesis <lbl>24:21</lbl> 	At ing tau linawe neng maratna, at ala yang bulad, banang abalu nung i GUINU pepagwaguian na ing keang lakad o ali na. 	

Genesis <lbl>24:22</lbl> 	At milyari, inyang meari nong mininum ding camello, king ing lalaki kinanua yang metung a singsing a guintu a timbang kapitnang siclo, at aduang pulcera a isulud karing keang gamat a timbang apulung siclong guintu, 

Genesis <lbl>24:23</lbl> 	At sinabi na, Kaninu ka anak? Pagamuamu ku keka, sabian mu kanaku. Atin keng silid king bale nang ibpa mu a apaglayunanan? 

Genesis <lbl>24:24</lbl> 	At ya sinabi na kea, Anak nakung Betuel a anak nang Milca, a iti ayanak ne kang Nacor. 	

Genesis <lbl>24:25</lbl> 	At sinabi na pa kea, Makanian mu naman atin keng are at dakal a pamangan, at karinan a paglayunanan. 	

Genesis <lbl>24:26</lbl> 	At ing lalaki diku ne ing buntuk na, at sinamba ya kang GUINU. 

Genesis <lbl>24:27</lbl> 	At sinabi na, Purian ya i GUINU, ing Dios na ning kakung guinung i Abraham, a e na kewani ing keang pakalulu at ing keang pamagtapat king kakung guinu: anti mo aku, pitnubayan nakung GUINU king dalan angga king bale ra ding kapatad na ning guinu ku. 	

Genesis <lbl>24:28</lbl> 	At ing dalaga milai ya, at pepabalu na karing katubale nang indu na agpang kareting amanu.

Genesis <lbl>24:29</lbl> 	At Rebeca atin yang metung a kapatad a lalaki, a milaguiung Laban: at i Laban milai ya lual a mine king lalaki, king bukal. 	

Genesis <lbl>24:30</lbl> 	At milyari, pamanakit na king singsing, at karing pulcera a atiu karing gamat na ning keang kapatad, at pamanamdam na king amanu nang Rebeca a kapatad na, a sinabing, Makanian nang selita kanaku ning lalaki; king mine ya king lalaki; at, oini, makatalakad ya king siping da ding camello, king lele ning bukal. 	

Genesis <lbl>24:31</lbl> 	At sinabi na, Ume ka keni, pepanuanan nang GUINU; baket makatalakad ka kean lual? uling aku sidia ke ing bale, at ing pagkarinan da ding camello. 	

Genesis <lbl>24:32</lbl> 	At ing lalaki mine ya king bale, at kelag no ding camello; at dininan nong are at pamangan ding camello, at danum a penuas na karing keang bitis, at karing bitis da ding taung kayabe na.

Genesis <lbl>24:33</lbl> 	At inapag da king arapan na ing pamangan: dapot ya sinabi na, E ku mangan, anggang e ku asabi ing tubud kanaku. At ya sinabi na, Sabian mu.

Genesis <lbl>24:34</lbl> 	At sinabi na, Aku ipus nakung Abraham. 

Genesis <lbl>24:35</lbl> 	At i GUINU pepanuanan neng bina ing guinu ku; at ya peparagul ne: at dininan neng kawan a tupa at kawan a baka, at pilak at guintu, at ipus a lalaki at ipus a babai, at camello at asno. 	

Genesis <lbl>24:36</lbl> 	At i Sara a asawa ning guinu ku menganak ya king keang ketuan metung a lalaki king kanakung guinu: a ya ing dininan na king anggang pibandian na. 

Genesis <lbl>24:37</lbl> 	At pepasumpan naku ning kanakung guinu, sinabi na, E me kakuang asawa ing anak ku karing anak dang babai ding Cananeos, king gabun a panuknanganan ku: 	

Genesis <lbl>24:38</lbl> 	Dapot ume ka king bale nang ibpa ku, at kakung kamaganakan, at ikua meng asawa na ing anak ku. 

Genesis <lbl>24:39</lbl> 	At aku sinabi ku king kakung guinu, Nung sakali ing babai e ya mabisang tuki kanaku. 	

Genesis <lbl>24:40</lbl> 	At sinabi na kanaku, i GUINU, a king keang arapan lalakad ku, itubud ne keka ing keang angel, at ipala na ing kekang lakad; at ikua meng asawa na ing anak ku karing kakung kamaganakan, at king bale nang ibpa ku. 	

Genesis <lbl>24:41</lbl> 	Kanita mitimawa ka king kanakung sumpa, pangaras mu karing kakung kamaganakan; at nung e re ibie keka mitimawa ka king kanakung sumpa. 	

Genesis <lbl>24:42</lbl> 	At dinatang ku pin ngening aldo a iti king bukal, at sinabi ku, Oh GUINU a Dios na ning kanakung guinung i Abraham, nung siplala mu ngeni ing kanakung lakad a lalakad ku: 

Genesis <lbl>24:43</lbl> 	Oini, ati ku makatalakad king siping ning bukal ning danum; at mapalayari na sa king ing dalagang lual saklung danum, a kanakung sabianan, Ipagamuamu ku keka, dinan mu kung ditak a danum king kekang banga; 

Genesis <lbl>24:44</lbl> 	At sabian na kanaku, Minum ka, at isaklu ku la naman ding kekang camello: iti na sa ing babai a italaga nang GUINU king anak na ning kanakung guinu. 	

Genesis <lbl>24:45</lbl> 	At bayu ku ayaring sinabi king kakung pusu, oini, i Rebeca lulual yang pupusanan ne ing keang banga; at kinuldas ya king bukal, at sinaklu ya: at sinabi ku kea, Pagamuamu ku keka painuman muku. 	

Genesis <lbl>24:46</lbl> 	At migmalagua ya, at kildas ne ing banga na king keang pago, at sinabi na, Minum ka, at ding camello mu painuman kula naman: inya minum ku, at pepainuman nala naman ding camello. 	

Genesis <lbl>24:47</lbl> 	At kitnan ke, at sinabi ku, Kaninu ka anak? At ya sinabi na, Anak nakung Betuel, a anak nang Nacor, a penganak na kang Milca: at binili ke ing metung a singsing king keang arung at ding pulcera karing keang gamat. 	

Genesis <lbl>24:48</lbl> 	At diku ke ing bunduk ku, at sinamba ku kang GUINU, at pinuri ke i GUINU, ing Dios na ning kakung guinung i Abraham, a minantabe kanaku king dalan a matulid bakeng kuanan ing anak nang babai ning kapatad na ning guinu ku a maguing asawa na ning keang anak. 	

Genesis <lbl>24:49</lbl> 	At ngeni nung ikayu dapat kong ganaka at katapatan king kanakung guinu, sabian yu kanaku: at kung ali, sabian yu kanaku; banakung magpildis king wanan, o king kaili. 	

Genesis <lbl>24:50</lbl> 	Kanita i Laban at i Betuel mekibat la at sinabi ra, Kang GUINU menibat iti: ikami e ke makasabi keka king marawak o king mayap. 	

Genesis <lbl>24:51</lbl> 	Oini, i Rebeca atiu king arapan mu, kuanan me, at mako ka, at maguing asawa ne ning anak na ning guinu mu. 

Genesis <lbl>24:52</lbl> 	At milyari, king, inyang damdaman na ning ipus nang Abraham ing karelang amanu, migsakab ya king labuad king arapan nang GUINU. 	

Genesis <lbl>24:53</lbl> 	At ing ipus migdala yang iyas a pilak at iyas a guintu, at imalan, at binie na kang Rebeca: makanian mu naman dininan neng maulagang bague ing kapatad nang lalaki at i indu na. 	

Genesis <lbl>24:54</lbl> 	At mengan la at mininum, ya at ding lalaking kayabe na, at menatili lang kebukas; at pesibangun la pangaabak, at keang sinabi, Tuburan yuku king kakung guinu. 	

Genesis <lbl>24:55</lbl> 	At miniabi ya ing kapatad na at i indu na, Paburen mung manuknangan ya pamu ing dalaga kekami maapulung aldo; at kaibat ume ya karin. 

Genesis <lbl>24:56</lbl> 	At ya sinabi na karela, E yuku babalam, anti ning i GUINU pinala na ing lakad ku; itubud yu na ku banakung ume king kakung guinu. 	

Genesis <lbl>24:57</lbl> 	At ila sinabi ra, Ausan miya ing dalaga, at kutnan miya. 	

Genesis 24:58 	At inaus de i Rebeca, at sinabi ra kea, Tuki ka king lalaking ine? At ya mekibat ya, tuki ku. 	

Genesis <lbl>24:59</lbl> 	At pepaburean da neng tinuki i Rebeca a kapatad da, at ing babaing meningat kea, at ing ipus nang Abraham, at ding keang tau. 

Genesis <lbl>24:60</lbl> 	At pepanuanan de i Rebeca, at sinabi ra kea, Kapatad mi, maguing indu raka ding libulibu, at akamtan na ning kekang bini ing pasbul da ding keang salang. 	

Genesis <lbl>24:61</lbl> 	At i Rebeca tinalakad ya, at ding keang dalaga, at sinake la karing camello, at tinuki la king lalaki: at ing ipus dela ne i Rebeca, at meko la. 	

Genesis <lbl>24:62</lbl> 	At i Isaac menibatan ya king dalan a Beer-lahai-roi; uling tutuknang ya king gabun king Mauli. 

Genesis <lbl>24:63</lbl> 	At i Isaac linual ya king marangle bang manalangin king oras na ning gatpanapun: at inatna no ding mata na, at ikit na, at, oini, ating camellong daratang. 

Genesis <lbl>24:64</lbl> 	At i Rebeca inatna na no man ding mata na, at inyang ikit ne i Isaac, inuldas ya king camello. 	

Genesis <lbl>24:65</lbl> 	At sinabi na king ipus, Ninu iting lalaking lalakad king marangle a sasagana kekatamu? At ing ipus sinabi na, Iti ing guinu ku: at kinua ne ing keang talikbung, at migtalikbung ya. 	

Genesis <lbl>24:66</lbl> 	At ing ipus selese na kang Isaac ing keganaganang bague a depatan na. 	

Genesis <lbl>24:67</lbl> 	At dela neng Isaac king kubu nang indu na a i Sara, at kinua ne i Rebeca, at meguing asawa ne; at liguran ne: at mipatulan ya i Isaac pangamate nang indu na. 	

Genesis <lbl>25:1</lbl> 	At i Abraham mekiasawa yang aliwa, at ing laguiu na Ketura. 

Genesis <lbl>25:2</lbl> 	At penganak ne kea i Zimram, at i Joksan, at i Medan, at i Midian, at i Isbak, at i Suah. 	

Genesis <lbl>25:3</lbl> 	At i Joksan ayanak ne i Seba, at i Dedan. At ding anak nang Dedan ila ri Asurim, at Letusim, at Leumin. 

Genesis <lbl>25:4</lbl> 	At ding anak nang Midiam; i Efa, at i Efer, at i Hanoc, at i Abida, at i Eldaa. At deti ila ding anak nang Ketura. 	

Genesis <lbl>25:5</lbl> 	At i Abraham binie na ngan ing anggang kayatinan na kang Isaac. 

Genesis <lbl>25:6</lbl> 	Dapot karing anak na karing babai nang Abraham, dininan nong pagkalub Abraham; at mabie ya pa, pepalakuan na no kang Isaac a anak na, nangan king aslagan, king karinan king aslagan. 	

Genesis <lbl>25:7</lbl> 	At deti ilang meguing aldo na ning keang kabiayan king bie nang Abraham, dinalan pitungpulu at limang banua. 	

Genesis <lbl>25:8</lbl> 	At mepatad ing inawa nang Abraham, at mete ya king ganap a tua, metung a matuang lalaki, at mitmu karing banua, at miagum ya king keang balayan. 

Genesis <lbl>25:9</lbl> 	At kitkut de di Isaac ilang Ismael a anak na king lukib na ning Macpela, king marangle nang Efron a anak nang Zoar a Heteo, a atiu king tulid ning Mamre; 	

Genesis <lbl>25:10</lbl> 	Ing marangle a seli nang Abraham karing anak nang Het: karin ya mikutkut i Abraham, at i Sarang keang asawa. 	

Genesis <lbl>25:11</lbl> 	At milyari kaibat ning pangamate nang Abraham, a pepanuanan ne ning Dios i Isaac a anak na: at menuknangan ya i Isaac king siping ning Beer-lahai-roi. 

Genesis <lbl>25:12</lbl> 	Ngeni deti ila ding dai nang Ismael, a anak nang Abraham, a penganak nang Agar a tau Egipto, a ipus nang Sara: 	

Genesis <lbl>25:13</lbl> 	At deti pin ding laguiu ra ding anak nang Ismael, agpang king karelang laguiu, agpang king karelang dai: ing pangane nang Ismael, i Nabayot; at i Kedar, at i Adbeel, at i Mibsam, 

Genesis <lbl>25:14</lbl> 	At i Misma, at i Duma, at i Massa, 

Genesis <lbl>25:15</lbl> 	I Hadad, at i Tema, i Jetur, i Nafis, at i Kedema: 

Genesis <lbl>25:16</lbl> 	Deti ila ding anak nang Ismael, at deti ding laguiu ra, agpang karing karelang nayun at agpang karing karelang pipagsantungan; labingaduang principes agpang karing karelang bansa. 	

Genesis <lbl>25:17</lbl> 	At deti ilang meguing banua na ning bie nang Ismael, dinalan at atlungpulu at pitung banua: at mepatad ing inawa na at mete ya, at miagum ya king keang balayan. 	

Genesis <lbl>25:18</lbl> 	At menuknangan la manibatan king Havila angga king Shur a atiu king tulid ning Egipto, nung mame ka nangan Asiria: manuknangan ya king tulid da ding keang kapatad. 	

Genesis <lbl>25:19</lbl> 	At deti ila ding dai nang Isaac, a anak nang Abraham: i Abraham ayanak ne i Isaac: 	

Genesis <lbl>25:20</lbl> 	At i Isaac apat neng pulung banua inyang kinua ne i Rebeca, a anak nang Betuel a tau Siria king Padan-aram, a kapatad nang babaing Laban a tau king Siria, ban maguing asawa na.

Genesis <lbl>25:21</lbl> 	At menalangin ya i Isaac kang GUINU tungkul king keang asawa, uling baug ya: at pekiramdaman neng GUINU, at kinagli ya i Rebecang asawa na. 

Genesis <lbl>25:22</lbl> 	At mipapate la ding anak a atiu kilub na; at sinabi na, Nung makanian, baket mabibie ku pa? At mine ya ban ikutang na kang GUINU. 	

Genesis <lbl>25:23</lbl> 	At sinabi nang GUINU kea, Adua lang bansa ding atiu king kekang atian, At adua lang balayan ding pikawanian a manibatan king kekang kilub: At ing metung a balayan maguing labis ya sikanan king metung a balayan; At ing matua sumuyu ya king wali. 	

Genesis <lbl>25:24</lbl> 	At inyang matupad ing aldo na ning keang pamanganak, oreni, kambal la ding king keang atian. 	

Genesis <lbl>25:25</lbl> 	At ing minuna mibait yang malutu, ing mabilug nang katawan anti yang imalan a maki bulbul; at ing inaus da king keang laguiu Esau. 	

Genesis <lbl>25:26</lbl> 	At kaibat na nita linual ya ing kapatad na, at ing keang gamat makakaulya king sakung nang Esau; at pemalaguiwan neng Jacob: at i Isaac anam neng pulung banua inyang mibait la deti. 	

Genesis <lbl>25:27</lbl> 	At dinagul la ding anak lalaki: at i Esau meguing biasa ya king pamangasu, lalaki yang manuknangan king marangle; at i Jacob lalaki yang tajimik, a manuknangan karing kubu. 	

Genesis <lbl>25:28</lbl> 	Ngeni kaluguran neng Isaac i Esau, uling mamangan ya karing keang pengasuan: at i Rebeca kaluguran ne i Jacob. 	

Genesis <lbl>25:29</lbl> 	At miglutu ya i Jacob metung a kalutu: at dinatang ya i Esau a ibat king marangle, at mapagal ya: 	

Genesis <lbl>25:30</lbl> 	At sinabi nang Esau kang Jacob, Pagamuamu ku keka pakanan mu ku, kaniting kalutu a malutu; uling bina kung mapagal: uli na niti meaus ing keang laguiu Edom. 	

Genesis <lbl>25:31</lbl> 	At i Jacob sinabi na, Pisali mu pa kanaku ing kekang pangapangane. 

Genesis <lbl>25:32</lbl> 	At sinabi nang Esau, Oini, mamamate na ku: at nanung pakinabang ing arapat na kanaku ning pangapangane? 	

Genesis <lbl>25:33</lbl> 	At sinabi nang Jacob, Isumpa mu pa kaku; at ya sinampa na kea: at pisali na kang Jacob ing keang pangapangane. 

Genesis <lbl>25:34</lbl> 	At i Jacob dininan ne i Esau tinape at lutung gule; at ya mengan ya at mininum, at tinalakad ya, at meko ya; mankanian nang guewang alang ulagang Esau ing keang pangapangane. 	

Genesis <lbl>26:1</lbl> 	At mika danup king labuad, subali king minunang danup king kayaldawan nang Abraham. At mine ya i Isaac kang Abimelek a ari ra ding Filisteos, king Gerar. 

Genesis <lbl>26:2</lbl> 	At pepakit ya kea i GUINU, at sinabi na, E ka mame Egipto; manuknangan ka king labuad a sabian ku keka: 	

Genesis <lbl>26:3</lbl> 	Manuknangan ka king labuad a iti, at aku mantabe ku keka, at panuanan daka; uling keka, at karing dai mu, ibie ku ngan ing labuad a iti, at tibayan ku ing sumpang simpa ku kang Abraham a ibpa mu; 	

Genesis <lbl>26:4</lbl> 	At parakalan ku ing bini mu anti mo ding batuin king banua, at ibie ku king kekang bini ing anggang labuad a iti; at mipanuanan la king kekang bini ding anggang bansa king labuad; 

Genesis <lbl>26:5</lbl> 	Uli ning i Abraham pemintuan na ing siwala ku, at tiparan na ing bilin ku, ding kakung utus, ding kakung tuntunan, at ding kakung kautusan. 

Genesis <lbl>26:6</lbl> 	At menuknangan i Isaac king Gerar: 

Genesis <lbl>26:7</lbl> 	At ding tau king karinan a ita kitnan de tungkul king keang asawa; at ya sinabi na, Kapatad ke: uling mitakutan yang sabian na, Asawa ke; magkang, ngana, patayan daku ding tau keti king uli nang Rebeca; uling malagu yang lalawan. 

Genesis <lbl>26:8</lbl> 	At milyari, kanitang mabang panaun karin ya, i Abimelek a ari ra ding Filisteos tinando ya king metung a awang, at ikit na, at, oini, i Isaac makialung ya kang Rebeca a asawa na. 	

Genesis <lbl>26:9</lbl> 	At inaus neng Abimelek i Isaac, at sinabi na, Oini, tune king ya asawa me: at baket sinabi mu, Kapatad ke? At i Isaac sinabi na kea, uling sinabi ku iti, Magkang mate ku king uli na. 

Genesis <lbl>26:10</lbl> 	At i Abimelek sinabi na, Nanu iting depatan mu kekami? bigsu namu ing ninuman king balayan mekasiping ya sa king kekang asawa, at king uli niti depatan mu sang mikasala kami. 

Genesis <lbl>26:11</lbl> 	At i Abimelek penabilin na king mabilug a balayan, sinabi na, Ing tagkil king taung ini o king keang asawa tune king paten ya. 

Genesis <lbl>26:12</lbl> 	At i Isaac sinalbag ya king gabun a ita, at minupul ya king banuang ita tiadinalan balang metung: at pepanuanan neng GUINU. 

Genesis <lbl>26:13</lbl> 	At ing lalaki mibandi ya, at meragul neng meragul angga king meguing mayupaya ya: 	

Genesis <lbl>26:14</lbl> 	At mika atin yang kawan a tupa, at kawan a baka, at dakal a katubale: at keririan de ding Filisteos. 

Genesis <lbl>26:15</lbl> 	Ngeni ding anggang talaga a kikul da ding ipus nang Abraham a ibpa na king kapanaunan na, timbunan dala ding Filisteos, at kitmuan dong gabun. 

Genesis <lbl>26:16</lbl> 	At sinabi nang Abimelek kang Isaac, Kawani ka kekami; uling mayupaya kang maiguit kekami. 

Genesis <lbl>26:17</lbl> 	At i Isaac meko ya karin, at menalakad yang kubu king libis ning Gerar, at menuknangan ya karin. 	

Genesis <lbl>26:18</lbl> 	At kilkul nong pepasibayung Isaac ding talagang danum, a mekulkul king kapanaunan nang Abraham a keang ibpa; uling timbunan dala ding Filisteos pangamate nang Abraham: at pemalaguiuwan nala agpang king laguiung binili nang ibpa na. 	

Genesis <lbl>26:19</lbl> 	At ding ipus nang Isaac kinulkul la king libis, at ikit de karin ing metung a talaga a sisibul na ing keang danum. 

Genesis <lbl>26:20</lbl> 	At ding pastul nang Gerar mekitua la karing pastul nang Isaac, at sasabian da, Kekami ing danum: at ing inaus na ing laguiu ning talaga Esek uling pipate re. 	

Genesis <lbl>26:21</lbl> 	At kinulkul lang aliwang talaga, at anti mu naman mitua la dikil king uli na; at ing inaus da king keang laguiu Sitna. 

Genesis <lbl>26:22</lbl> 	At meko ya karin, at kinulkul yang aliwang talaga; at ita e re pituan: at ing inaus na king keang laguiu Rehobot; at sinabi na, Uling ngeni i GUINU guewa nakatang karinan, at magpakarakal tamu king gabun. 	

Genesis <lbl>26:23</lbl> 	At ibat karin minta la king Beer-Seba.

Genesis <lbl>26:24</lbl> 	At pepakit ya kea i GUINU king kabengian mu ring ita, at ngana, Aku ing Dios nang Abraham a ibpa mu: e ka tatakut, uling aku at i ku keka, at panuanan daka, at parakalan ku ing kekang bini king uli nang Abraham a talasuyu ku. 

Genesis <lbl>26:25</lbl> 	At mitalakad ya karin metung a altar, at minaus ya king laguiu nang GUINU, at telakad ne karin ing keang kubu: at kinulkul la karin ding ipus nang Isaac metung a talaga. 	

Genesis <lbl>26:26</lbl> 	Kanita i Abimelek mine ya kea a ibat Gerar, at i Ahusat a kakaluguran na, at i Ficol a capitan king keang ejercito. 

Genesis <lbl>26:27</lbl> 	At sinabi na karelang Isaac, Baket mine ko keti kaku, ikong masama kanaku, at mitabi kaku karin kekayu? 	

Genesis <lbl>26:28</lbl> 	At ila sinabi ra, ikit ming masalese king i GUINU makayantabe keka: at sinabi mi, Malyari na sa ngeni ing misumpanan tamu, ikami at ika, at gawa keng tipan keka, 

Genesis <lbl>26:29</lbl> 	Bang e mu ke daptananan marawak, a anti mo ikami e raka ninuan, at anti mo ing bukud ming depatan keka ing mayap, at pepalakuan dakang payapa: ika ngeni ing pepanuanan nang GUINU. 

Genesis <lbl>26:30</lbl> 	At pigtawan nala, at mengan la at mininum. 	

Genesis <lbl>26:31</lbl> 	At pesibangun la king galingaldo, at misumpanan la ing metung at metung: at ila pepalakuan nong Isaac, at ila kinawani la keang payapa. 	

Genesis <lbl>26:32</lbl> 	At milyari king aldo mu ring ita, a dinatang la ding ipus nang Isaac, at belitanan de dikil king talaga a kilkul da, at sinabi ra kea, Menakit keng danum. 

Genesis <lbl>26:33</lbl> 	At inaus neng Seba: inya ing laguiu na ning ciudad Beer-Seba angga king aldo ngeni. 

Genesis <lbl>26:34</lbl> 	At kanitang i Esau apat neng pulung banua tua pengasawa ne i Judit a anak nang Beeri a Heteo, at i Basemat a anak nang Elon a Heteo: 

Genesis <lbl>26:35</lbl> 	At meguing kalungkutan la king kaisipan di Isaac ilang Rebeca. 

Genesis <lbl>27:1</lbl> 	At milyari, kanitang matua ne i Isaac, at mepula no ding keang mata, nung inya e ne manakit, inaus ne i Esau a anak nang pangane, at sinabi na kea, Anak ku; at ya sinabi na kea, Ati ku keni. 	

Genesis <lbl>27:2</lbl> 	At ya sinabi na, Oini, ngeni, aku matua na ku, e ku balu ing aldo na ning kamatayan ku. 

Genesis <lbl>27:3</lbl> 	Uli na nin ngeni kuanan mula, ipagamuamu ku keka, ding sandata mu, ing kekang pibibilianan paslu, at ing kekang bai, at lual ka king marangle, at irakap mukung usa; 

Genesis <lbl>27:4</lbl> 	At ipaglutu mukung maniaman a pamangan, anti king buri ku, at idala mu kaku, bang mangan ku; at panuanan naka ning kaladua ku bayu ku mate. 

Genesis <lbl>27:5</lbl> 	At i Rebeca dimdam na inyang misabi la i Isaac ilang Esau a anak na. At mine ya i Esau king marangle bayang mangasung usa, at idala na. 	

Genesis <lbl>27:6</lbl> 	At i Rebeca selita na kang Jacob a anak na, ngana, Oini, aku dimdam ku kang ibpa mu a sasabian na kang Esau a kapatad mu, sinabi na, 

Genesis <lbl>27:7</lbl> 	Pagdala mukung usa, at ilutu meng maniaman, bakung mangan, at panuanan daka king arapan nang GUINU bayu ku mate. 	

Genesis <lbl>27:8</lbl> 	Ngeni pin, anak ku, pamintuan mu ing siwala ku agpang king yutus ku keka. 	

Genesis <lbl>27:9</lbl> 	Ume ka ngeni king kawan, at idala mo kaku ding aduang mayap a biserung kambing; at ilutu kong maniaman a pamangan kang ibpa mu, nung makananu ing buri na: 	

Genesis <lbl>27:10</lbl> 	At ika dalan mula kang ibpa mu, bayang mangan, ba nakang panuanan bayu ya mate.

Genesis <lbl>27:11</lbl> 	At i Jacob sinabi na kang Rebeca a indu na, Oini, i Esau a kapatad ku tau yang bulbulan, at aku malinatnat ku. 	

Genesis <lbl>27:12</lbl> 	Nung sakali salatan na kung ibpa ku, at balamu maguing mapamirait ku kaya; at ing kamtan ku sumpa, at e kanuanan. 

Genesis <lbl>27:13</lbl> 	At i indu na sinabi na kea, Anak ku, kanaku mitumpak ing sumpa keka; pamintuan mu mu ing siwala ku, at ume ka idala mo kanaku. 	

Genesis <lbl>27:14</lbl> 	At meko ya, at kinanua, at ya dela nala kang indu na: at i indu na linutu nong maniaman, nung makananu ing buri nang ibpa na. 

Genesis <lbl>27:15</lbl> 	At kinanua ya i Rebeca king imalan nang masanting Esau a anak nang pangane, a atiu kea karin bale, at pepasulud na kang Jacob a anak nang bungsu; 

Genesis <lbl>27:16</lbl> 	At ing balat ding biserung kambing timpak na karing keang gamat, at king malinatnat nang batal: 

Genesis <lbl>27:17</lbl> 	At binie na king gamat nang Jacob a anak na ing lutung maniaman a sidia na, at ing tinape. 

Genesis <lbl>27:18</lbl> 	At ya mine ya kang ibpa na, at sinabi na, Ibpa ku: at ya mekibat ya, Ati ku keni: ninu ika, anak ku? 	

Genesis <lbl>27:19</lbl> 	At i Jacob sinabi na kang ibpa na, Aku i Esau a kekang pangane; depatan ku nung makananu ing sinabi mu kaku: mibangun ka, ipagamuamu ku keka, lukluk ka at mangan ka king kakung usa, banakung panuanan ning kaladua mu. 	

Genesis <lbl>27:20</lbl> 	At i Isaac sinabi na king keang anak, Makananu kang mekakit binang malagawa, anak ku? At sinabi na, Uling i GUINUNG kekang Dios pigkaluban nakung mayap a kalma. 	

Genesis <lbl>27:21</lbl> 	At i Isaac sinabi na kang Jacob, Lumapit ka, ipagamuamu ku keka, at salatan daka, anak ku, nung tune ika ing anak kung Esau o aliwa. 	

Genesis <lbl>27:22</lbl> 	At linapit ya i Jacob kang ibpa nang i Isaac; at ya selat ne, at sinabi na, Ing siwala mu siwala nang Jacob, dapot ding gamat gamat nong Esau. 	

Genesis <lbl>27:23</lbl> 	At e ne akilala, uling ding gamat na bulbulan la, a anti mo ding gamat nang Esau a kapatad na: inya pepanuanan ne. 	

Genesis <lbl>27:24</lbl> 	At sinabi na, Ika ing tune kung anak a i Esau? At ya sinabi na, Aku pin. 	

Genesis <lbl>27:25</lbl> 	At sinabi na, Ilapit meng malapit kaku, at mangan ku king usa na ning anak ku, banakang panuanan ning kaladua ku. At ya linapit neng malapit kea, at mengan ya: at pigdala naya namang alak, at minum ya. 	

Genesis <lbl>27:26</lbl> 	At sinabi na keang Isaac a ibpa na, Lumapit ka ngeni, at uman muku, anak ku. 	

Genesis <lbl>27:27</lbl> 	At linapit ya, at inuma ne: at abau na ing bau na ning keang imalan, at pepanuanan ne, at sinabi na, Oini, ing bau na ning kakung anak Anti mo ing bau na ning marangle a pepanuanan nang GUINU: 	

Genesis <lbl>27:28</lbl> 	At ing Dios dinan naka king ambun ning banua, At king taba ning labuad, At binang dakal a trigu at bayung alak:

Genesis <lbl>27:29</lbl> 	Suyuan daka ding balayan, At pasiduku la keka ding bansa: Maguing guinu raka ding kekang kapatad, At duku la keka ding anak na ning kekang indu: Ding misumpa keka misumpa la, At minuan la ding panuan keka. 	

Genesis <lbl>27:30</lbl> 	At milyari, panga ibat na ning pamipanuan nang Isaac kang Jacob, at kalakolako na pamung Jacob king arapan nang Isaac a ibpa na, i Esau a kapatad na dinatang ya ibat ya king pangasuan. 	

Genesis <lbl>27:31</lbl> 	At miglutu ya namang maniaman a pamangan, at dela na kang ibpa na; at sinabi na kang ibpa na, Mibangun ya i ibpa ku, at mangan ya king usa na ning keang anak, banakung panuanan ning kaladua mu. 	

Genesis <lbl>27:32</lbl> 	At i Isaac a ibpa na sinabi na kea, Ninu ika? At ya sinabi na, Aku ing anak mu, ing pangane mu, a i Esau. 	

Genesis <lbl>27:33</lbl> 	At guinalgal yang bina i Isaac, at sinabi na, Ninu pin itang dinakap usa, at dela ne kaku, at pengan ke ngan bayu ka dinatang, at pepanuanan ke? wa, at maguing nuan ya. 	

Genesis <lbl>27:34</lbl> 	Inyang damdaman nang Esau ing amanu nang ibpa na, kinulisak yang binang masikan at kapaitpaitan a dalung at sinabi na kang ibpa na, aguiang aku, panuanan muku naman, Oh ibpa ku. 	

Genesis <lbl>27:35</lbl> 	At ya sinabi na, Mine ya keti ing kekang kapatad king pamamilatan na ning pirait, at kinua na ing kekang kanuanan. 	

Genesis <lbl>27:36</lbl> 	At ya sinabi na, E wari mayap ing pangayaus nang Jacob? A inayawan na nakung mekaladua: kingua na ing kakung pangapangane; at, oini, ngeni kinua na ing kakung kanuanan. At sinabi na, E ka wari misimpan kanuanan tungkul kanako? 	

Genesis <lbl>27:37</lbl> 	At i Isaac mekibat ya at sinabi na kang Esau, Oini, aku binili keng guinu mu, at binie kong ipus kea ding anggang keang kapatad; at ing trigu at ing bayung alak binie ku kea: at keka nanu pa ing arapat ku, anak ku? 	

Genesis <lbl>27:38</lbl> 	At i Esau sinabi na kang ibpa na, Ala ka wari nung e mu metung a kanuanan, ibpa ko? aguiang aku, panuanan muku, Oh ibpa ku. At kinulisak ya i Esau, at kiniak ya. 	

Genesis <lbl>27:39</lbl> 	At i Isaac a ibpa na mekibat ya, at sinabi na kea, Oini, ing maguing tuknangan mu ing taba ning labuad, At ing ambun ning banua manibat babo; 	

Genesis <lbl>27:40</lbl> 	At king kekang talibung mie ka, at king kekang kapatad sumuyu ka; At malyari, panga metimawa ka, Pagpagan me ing keang paud king kekang tundun. 

Genesis <lbl>27:41</lbl> 	At akamuan neng Esau i Jacob king uli na ning kanuanan a pepanuan na kea ning keang ibpa: at sinabi nang Esau king keang pusu, Lalapit na ing aldo a pamagpaldas kang ibpa ku; at aku patayan ke i Jacob a kapatad ku. 

Genesis <lbl>27:42</lbl> 	At ing amanu nang Esau a keang pangane misalita kang Rebeca; at mitubud ya bang maus kang Jacob a keang bungsu, at kea sinabi na, Oini, ing kekang kapatad a i Esau, matutula ya tungkul keka, pagimbutan na ing, apate naka. 	

Genesis <lbl>27:43</lbl> 	Ngeni pin, anak ku, pamintuan mu ing siwala ku; at talakad ka, at tumakas ka a ume ka kang Laban a kapatad ku karin Haran; 

Genesis <lbl>27:44</lbl> 	At manuknangan ka karin kea mapilan aldo, angga king mipayapa ing mua na ning kapatad mu; 	

Genesis <lbl>27:45</lbl> 	Angga king mayaplak ing mua na keka ning kekang kapatad, at akalinguan na ing depatan mu kea: at kanita pituburan daka, at paulian daka keti a manibat karin: baket pagsalbatan dakong adua king metung a aldo? 

Genesis <lbl>27:46</lbl> 	At sinabi nang Rebeca kang Isaac, Mainip na ku king kakung bie king uli ra ding anak nang babaing Het: nung i Jacob makiasawa ya karing anak nang Het, anti mo deti, karing anak na ning labuad a iti, nanu pang kabaldugan na ning kanakung bie? 

Genesis <lbl>28:1</lbl> 	At i Isaac inaus ne i Jacob, at pepanuanan ne, at penabilinan ne, at sinabi na kea, E ka makiasawa karing anak dang babai ding Canaan. 	

Genesis <lbl>28:2</lbl> 	Talakad ka, ume ka king Padan-aram, king bale nang Betuel ibpa nang indu mu; at makiasawa ka karin karing anak nang Laban a kapatad nang indu mu. 	

Genesis <lbl>28:3</lbl> 	At ing Dios a Mayupaya king sabla panuanan naka, at papamungan naka, at parakalan daka, bang maguing kapamisanan daka ding balayan; 

Genesis <lbl>28:4</lbl> 	At miabie keka ing pamipanuan kang Abraham, keka, ampon king kekang bini a kayantabe mu; bamung manan ing gabun a kekang panuknanganan, a binie na ning Dios kang Abraham. 	

Genesis <lbl>28:5</lbl> 	At pepalakuan na neng Isaac i Jacob: at mine ya king Padan-aram kang Laban, a anak nang Betuel a tau Siria, a kapatad nang Rebeca, a indu nang Jacob ilang Esau. 	

Genesis <lbl>28:6</lbl> 	Ngeni anti ning ikit na ping Esau a pepanuanan neng Isaac i Jacob at pepalakuan na ne a mine king Padan-aram, bayang makiasawa karin; at kanitang panuanan ne penabilin na kea, a sinabi na, E ka makiasawa karing anak nang Canaan: 

Genesis <lbl>28:7</lbl> 	At king memintu ya i Jacob kang ibpa na at kang indu na, at mine ya king Padan-aram: 	

Genesis <lbl>28:8</lbl> 	At ikit nang Esau king e la makaibie tula ding anak nang Canaan kang Isaac a ibpa na; 	

Genesis <lbl>28:9</lbl> 	At mine ya i Esau kang Ismael, at mekiasawa ya kang Mahalat a anak nang Ismael, a anak nang Abraham, a kapatad nang babaing Nabayot, makabukud pa karing asawa nang at i na kea. 	

Genesis <lbl>28:10</lbl> 	At meko ya i Jacob ibat king Beer-Seba, at mine ya nangan Haran. 

Genesis <lbl>28:11</lbl> 	At dinatang ya king metung a karinan, at menatili ya karin kebukas, uling ing aldo limbug ne; at kinanua yang metung karing batu ketang karinan a ita, at binili ne king lalam ning keang buntuk, at migkera ya king karinan a ita bang matudtud. 

Genesis <lbl>28:12</lbl> 	At meninap ya; at, oini, ing metung a eran a ing keang pun atiu king labuad, at ing sepu makasakdal ya banua; at, oreni, ding angeles na ning Dios manik at tipa la karin. 	

Genesis <lbl>28:13</lbl> 	At oini, i GUINU makatalakad ya babo na niti, at sinabi na, Aku i GUINU, ing Dios nang Abraham a ibpa mu, at ing Dios nang Isaac: ing gabun a pagkeran mu, ibie ku keka, at king kekang bini. 	

Genesis <lbl>28:14</lbl> 	At ing kekang bini maguing anti lang alikabuk ning labuad, at mikalat ka king albugan, at king aslagan, at king paralaya at king mauli: at keka at king kekang bini mipanuanan la ding anggang sapni king labuad. 	

Genesis <lbl>28:15</lbl> 	At, oini, aku mantabe ku keka, at ingatan daka nuka man ume, at papibalikan daka king labuad a iti; uling e raka lakuan anggang e ku arapat ing sinabi ku keka. 	

Genesis <lbl>28:16</lbl> 	At miguising ya i Jacob king keang pamanudtud, at sinabi na, Tune king i GUINU atiu king karinan a iti, at e ku balu. 	

Genesis <lbl>28:17</lbl> 	At mitakutan ya, at sinabi na, Makapangilabut a karinan iti! iti e aliwa nung e bale ne ning Dios, at pasbul ning banua. 	

Genesis <lbl>28:18</lbl> 	At i Jacob mibangun yang maranun king abak, at kingua ne ing batu a binili na king lalam ning keang buntuk, at telakad neng pekaasias, at tigtugan neng laru babo na. 	

Genesis <lbl>28:19</lbl> 	At ing inaus nang laguiu king karinan a ita Bet-el, dapot ing laguiu na ning ciudad a ita king minuna Luz. 	

Genesis <lbl>28:20</lbl> 	At i Jacob migpanata ya, sinabi na, Nung mantabe ya kanaku ing Dios, at ingatan naku king dalan a iti a kakung lalakaran, at dinan nakung tinape a apangan, at imalan a isulud, 	

Genesis <lbl>28:21</lbl> 	Bakung makapibalik payapa king bale nang ibpa ku, a i GUINU ya ing maguing Dios ku, 	

Genesis <lbl>28:22</lbl> 	Kanita ing batung iti, a telakad ku a peka-asias, maguing bale ne ning Dios: at king anggang ibie mu kaku ing kapulu tune ibie ku a makatungkul keka. 

Genesis <lbl>29:1</lbl> 	At belaus nang Jacob ing keang lakad, at dinatang ya king gabun ding anak ning aslagan. 

Genesis <lbl>29:2</lbl> 	At linawe ya, at, oini, ing metung a talaga king marangle, at, oreni, ding atlung kawan a tupa makakera la siping na; uling king talagang ita karin do painuman ding kawan a tupa: at maragul ya ing batu king babo na ning asbuk na ning talaga. 	

Genesis <lbl>29:3</lbl> 	At karin la mititipun ding anggang kawan a tupa: at tutulang de ing batung makatakap king asbuk ning talaga, at painuman dala ding tupa, at susubli reng pasibayu ing batu king asbuk ning talaga king sadia nang bili. 

Genesis <lbl>29:4</lbl> 	At sinabi nang Jacob karela, Kakung kapatad, nu ko tau? At ila sinabi ra, Tau ke Haran. 	

Genesis <lbl>29:5</lbl> 	At ya sinabi na karela, Balu ye i Laban a anak nang Nacor? At ila sinabi ra, Balu miya. 	

Genesis <lbl>29:6</lbl> 	At ya sinabi na karela, Mayap ya bile? At ila sinabi ra, Mayap ya: at, oini, i Raquel a keang anak a babai daratang yang abe no ding tupa. 	

Genesis <lbl>29:7</lbl> 	At ya sinabi na, Oini, matas ya pa ing aldo, ni e pa oras ing tipunan la ding animales: painuman yo ding tupa, at ume kayu at pakanan yula. 	

Genesis <lbl>29:8</lbl> 	At ila sinabi ra, E mi arapat, nung e la pa mitipun ding anggang kawan, at itulang ya ing batu king asbuk ning talaga; kanita painuman mila ding tupa. 

Genesis <lbl>29:9</lbl> 	Makipagsalita ya pa karela, kanitang dinatang ya i Raquel a kayabe no ding tupa nang ibpa na; uling ya ing mimingat karela. 	

Genesis <lbl>29:10</lbl> 	At milyari, inyang akit neng Jacob i Raquel a anak nang Laban a kapatad ning keang indu, at ding tupa nang Laban a kapatad nang indu na, linapit ya i Jacob, at tinulang ne ing batu king asbuk ning talaga, at pepainum na ing kawan nang Laban a kapatad nang indu na. 	

Genesis <lbl>29:11</lbl> 	At i Jacob inuma ne i Raquel, at sikan na ing keang siwala, at kiniak ya. 	

Genesis <lbl>29:12</lbl> 	At i Jacob sinabi na kang Raquel king ya kapatad neng ibpa na, at anak neng Rebeca: at ya milai ya at pemalita na kang ibpa na. 	

Genesis <lbl>29:13</lbl> 	At milyari, inyang abalu nang Laban ing balita nang Jacob a anak ning keang kapatad a babai, milai yang selubungan ne, at kinaul ne, at inuma ne, at dela ne king keang bale. At selita na ngan kang Laban ing anggang bague a iti. 	

Genesis <lbl>29:14</lbl> 	At sinabi na keang Laban, Tune king butul daka at laman daka. At menuknangan ya keang pabulan. 	

Genesis <lbl>29:15</lbl> 	At sinabi nang Laban kang Jacob, Anti ning kapatad daka, malyaring sumuyu ka kanakung alang bayad? sabian mu kanaku, nung nanu ing maguing upa mu? 	

Genesis <lbl>29:16</lbl> 	At i Laban atin yang aduang anak a babai: ing laguiu na ning kaka Lea, at ing laguiu na ning wali Raquel. 	

Genesis <lbl>29:17</lbl> 	At ding mata nang Lea mapundat la; dapot i Raquel malagu ya at malagu ya anyu. 	

Genesis <lbl>29:18</lbl> 	At i Jacob apalsintan ne i Raquel; at sinabi na, Suyuan dakang pitung banua dikil kang Rachel a anak mung bungsu. 	

Genesis <lbl>29:19</lbl> 	At i Laban sinabi na, Mayap ing ibie ke keka, king kanitang ibie ke king aliwang lalaki: manuknangan ka kanaku. 	

Genesis <lbl>29:20 </lbl>	Sinuyu ya i Jacob pitung banua dikil kang Raquel; at anti mong ditak mung aldo kea, uli ning sinta na kea. 	

Genesis <lbl>29:21</lbl> 	At sinabi nang Jacob kang Laban, Ibie me kaku ing kakung asawa, uling metupad na ing aldo ku bakung sumiping kea. 	

Genesis <lbl>29:22</lbl> 	Kanita i Laban tinipun nala ding anggang tau king karinan a ita, at migtau ya. 

Genesis <lbl>29:23</lbl> 	At milyari pangabengi, kinua ne i Lea a keang anak, at dela ne kea; at siniping ya kea. 

Genesis <lbl>29:24</lbl> 	At i Laban binie ne i Zilpa a ipus nang babai kang Lea a keang anak bang maguing ipus nang babai. 

Genesis <lbl>29:25</lbl> 	At milyari pangayabak, king oini, ya i Lea: at sinabi na kang Laban, Nanu iting depatan mu kaku? E raka wari siyuwan tungkul kang Raquel? baket pin pirait muku? 

Genesis <lbl>29:26</lbl> 	At i Laban sinabi na, E ra daraptan ing makanian keting kekeng karinan, a ibie re ing wali bayu ing kaka. 

Genesis <lbl>29:27</lbl> 	Pupusan mu keting metung ing keang paruminggu, at ibie miya naman keka ing metung king uli na ning suyung pasibayu a daptan mu kanakung pitung banua. 	

Genesis <lbl>29:28</lbl> 	At makanian ing depatan nang Jacob, at pinupus na ing keang paruminggu: at binie ne kea i Raquel a anak na a meguing asawa na. 

Genesis <lbl>29:29</lbl> 	At binie neng Laban kang Raquel a anak na a maguing ipus na ing ipus nang babai i Bilha. 

Genesis <lbl>29:30</lbl> 	At siniping ya naman kang Raquel, at liguran naya naman i Raquel a maiguit kang Lea, at sinuyu ya kea pitu pang banua. 

Genesis <lbl>29:31</lbl> 	At ikit nang GUINU king i Lea pikasaman ne, at biklat ne ing keang palanakan, dapot i Raquel baug ya. 	

Genesis <lbl>29:32</lbl> 	At kinagli ya i Lea, at menganak yang metung a lalaki, at pemalaguiuwan neng Ruben, uling sinabi na, Uling lingusan nang GUINU ing kakung kasakitan; uling ngeni pakamalan naku ning kakung asawa. 

Genesis <lbl>29:33</lbl> 	At kinagli yang pepasibayu, at menganak yang metung a lalaki, at sinabi na, Uling dimdam nang GUINU king pikakasaman ku, uli na nita binie naya naman kaku iting anak a lalaki: at pemalaguiuwan neng Simeon. 	

Genesis <lbl>29:34</lbl> 	At kinagli yang pepasibayu, at menganak yang metung a lalaki; at sinabi na, Ngeni makiabe ne kaku ing asawa ku, uling mika anak ku keang atlung lalaki: inya pemalaguiuwan neng Levi. 	

Genesis <lbl>29:35</lbl> 	At kinagli yang pepasibayu, at menganak yang metung a lalaki: at sinabi na, Ngeni kaku yang purian i GUINU: inya pemalaguiuwan neng Juda; at e ne menganak. 	

Genesis <lbl>30:1</lbl> 	At inyang akit nang Raquel a e ne apapanganakan Jacob, i Raquel meriria ya king keang kapatad; at sinabi na kang Jacob, Dinan mukung anak, o nung ali mate ku. 

Genesis <lbl>30:2</lbl> 	At milablab ing mua nang Jacob salang kang Raquel: at sinabi na, Aku wari ing atiu king bili ning Dios, a migkait keka king bunga na ning kekang atian? 

Genesis <lbl>30:3</lbl> 	At ya sinabi na, Oini, ing ipus kung babai a i Bilha, sumiping ka kea; bayang manganak karing babo ra ding kakung tud, at mirinan ku namang anak king uli na. 	

Genesis <lbl>30:4</lbl> 	At binie neng asawa na i Bilhang keang ipus: at sipingnan neng Jacob. 

Genesis <lbl>30:5</lbl> 	At kinagli ya i Bilha, at menganak yang metung a lalaki kang Jacob. 

Genesis <lbl>30:6</lbl> 	At sinabi nang Raquel, Inatulan naku ning Dios, at pekiramdaman na naman ing siwala ku, at dininan nakung metung a anak a lalaki, uli na niti pemalaguiuwan neng Dan. 	

Genesis <lbl>30:7</lbl> 	At kinagli yang pepasibayu i Bilha a ipus nang Raquel at penganak ne ing kadua nang anak a lalaki kang Jacob. 

Genesis <lbl>30:8</lbl> 	At sinabi nang Raquel, Mekilaban ku king maragul a pamakilaban king kakung kapatad a babai, at miniambut ku: At pemalaguiuwan neng Neftali. 	

Genesis <lbl>30:9</lbl> 	At inyang akit nang Lea king ya e ne manganak, kinua ne i Zilpa a keang ipus a babai, at binie neng maguing asawa nang Jacob. 

Genesis<lbl>30:10</lbl> 	At i Zilpa a ipus nang Lea, menganak yang metung a lalaki kang Jacob. 	

Genesis <lbl>30:11</lbl> 	At sinabi nang Lea, Kalma! At pemalaguiuwan neng Gad. 

Genesis <lbl>30:12</lbl> 	At i Zilpa a ipus nang Lea penganak ne ing kadua nang anak a lalaki kang Jacob. 	

Genesis <lbl>30:13</lbl> 	At sinabi nang Lea, Katula ko! uling ausan dakung matula ding anak a babai: at pemalaguiuwan neng Aser. 

Genesis <lbl>30:14</lbl> 	At meko ya i Ruben king panaun na ning pamamalut trigo, at mekatuklas yang mandragoras king marangle, at dela na kang indu na a i Lea. Kanita sinabi nang Raquel kang Lea, Pagamuamu ku keka, dinan muku, king mandragoras na ning kekang anak. 	

Genesis <lbl>30:15</lbl> 	At sinabi na kea, Malati pa waring bague ing kinua me ing kakung asawa? at buri mu mu namang kuanan ing mandragoras na ning kakung anak? At sinabi nang Raquel, Matudtud ya pin ngening benging iti a kayabe mu a kalibe na ning mandragoras na ning anak mu. 

Genesis <lbl>30:16</lbl> 	At inyang i Jacob minuli yang ibat king marangle pangagatpanapun, at selubungan neng Lea, at sinabi na, Kaku ka dapat sumiping; uling king katutuan inupajan daka king mandragoras na ning kakung anak. At siniping ya kea king benging ita. 	

Genesis <lbl>30:17</lbl> 	At pekiramdaman ne ning Dios i Lea, at kinagli ya, at penganak ne ing kalima nang anak a lalaki kang Jacob. 	

Genesis <lbl>30:18</lbl> 	At sinabi nang Lea, Binie ne kanaku ning Dios ing kanakung kaupajan, uling binie ke ing kakung ipus a babai king kakung asawa: at pemalaguiuwan neng Isacar. 	

Genesis <lbl>30:19 </lbl>	At kinagli yang pepasibayu i Lea, at penganak ne ing keang kanam a anak a lalaki kang Jacob. 	

Genesis <lbl>30:20</lbl> 	At sinabi nang Lea, Dininan naku ning Dios metung a mayap a pagkalub; ngeni makiabe ya kanaku ing asawa ku, uling mika anak kung anam a lalaki kea: at pemalaguiuwan neng Zabulon. 	

Genesis <lbl>30:21</lbl> 	At kaibat menganak yang metung a babai, a pemalaguiuwan neng Dina. 	

Genesis <lbl>30:22</lbl> 	At aganaka ne ning Dios i Raquel, at pekiramdaman ne ning Dios, at biklat ne ing keang palanakan.

Genesis <lbl>30:23</lbl> 	At kinagli ya, at menganak yang metung a lalaki: at sinabi na, Leko na ning Dios ing kaumisan ku: 

Genesis <lbl>30:24</lbl> 	At pemalaguiuwan neng Jose, sinabi na, Dinan naku pang GUINU metung a anak a lalaki. 

Genesis <lbl>30:25</lbl> 	At milyari, inyang apanganak neng Raquel i Jose, a i Jacob sinabi na kang Laban, Palakuan muku, bakung ume king kakung sariling karinan, at king kakung labuad.

Genesis <lbl>30:26 </lbl>	Ibie mo kaku ding kakung asawa at ding kakung anak, uling king uli ra deti aku sinuyu ku keka, at paburean mukung mako: uling balu mu ing suyung depatan ku keka. 	

Genesis <lbl>30:27</lbl> 	At sinabi na keang Laban, Nung ngeni makakit kung kalam karing kekang mata, manaya ka: uling kakung akilala a pepanuanan na kung GUINU king uli mu. 	

Genesis <lbl>30:28</lbl> 	At sinabi na, Sabian mu kanaku ing kekang upa, at ibie ku keka. 

Genesis <lbl>30:29</lbl> 	At ya sinabi na kea, Pangabaluan mu nung makananu kung sinuyu keka, at nung makananu lang merakal ding kekang animales king uli ku. 	

Genesis <lbl>30:30</lbl> 	Uling ditak la mu ding atiu keka inyang bayu kung datang, at merakal lang bina; at i GUINU pepanuanan naka nu ku man munta: at ngeni kapilan naku man misadia king kakung sariling bale? 	

Genesis <lbl>30:31</lbl> 	At ya sinabi na, Nanung ibie ku keka? at mekibat ya i Jacob, E muku dirinan nanuman: nung iti daptan mu dikil kaku, pastulan kong pasibayu ding kekang kawan at ingatan. 	

Genesis <lbl>30:32</lbl> 	Balikan kula ding anggang kawan mu king aldo ngeni a kaku lang ikawani kareti ding batikbatikan at ating dusing, at ing balang matuling karing tupa, at ating dungis at batikbatikan karing kambing: at ilang kakung maguing kaupajan. 	

Genesis <lbl>30:33</lbl> 	Makanian nakung pakibatan ning kakung katuliran king paintungul, panga mine ka keti dikil king kakung upa a atiu king arapan mu: ing balang alang batik at alang dungis karing kambing, at matuling karing tupa, a, nung mayakit ya kanaku, abilang mong penako. 	

Genesis <lbl>30:34</lbl> 	At sinabi nang Laban, Oini, imbut ku ing mapalyari nung makananu ing sinabi mu. 	

Genesis <lbl>30:35</lbl> 	At kewani no king aldo mu ring ita ding lalaking kambing a maki batik at maki dungis, at ding anggang babaing kambing a maki batik at maki dungis, ing balang maki ating ditak a maputi, at ding anggang matuling karing tupa; at binie no king gamat da ding keang anak; 	

Genesis <lbl>30:36</lbl> 	At ya miglakad yang atlung aldo pilatan ning keang sarili at i Jacob: at pepakan nong Jacob ding mitagan karing kawan nang Laban. 

Genesis <lbl>30:37</lbl> 	At kinanua ya i Jacob karing sanga na ning alamo, at almendro at casta?o; at bikbak na ing batik a maputi, a keang papalto ing maputi karing sanga. 

Genesis <lbl>30:38</lbl> 	At binili na ing sangang bikbakanan na karing bangbang king arapan da ding kawan karing pinuman a ayan da ding kawan ngening miminum la; at kinagli la inyang ume la karin bang minum. 

Genesis <lbl>30:39</lbl> 	At kinagli la ding kawan king arapan da ding sanga, at menganak la ding kawan a maki gulis, maki batik, at maki dungis. 	

Genesis <lbl>30:40</lbl> 	At kewani nong Jacob ding biserung tupa, at yarap na ing kawan king nangan a maki batik at ding anggang matuling king kawan nang Laban: at binili nong makakawani ding keang kawan, at e no binili karing kawan nang Laban. 	

Genesis <lbl>30:41</lbl> 	At milyari, a king kapilan man kumagli ing masikan karing kawan, binili nang Jacob ing sanga karing bangbang king arapan da ding mata ra ding kawan, banong papakaglian king libutad da ding sanga; 	

Genesis <lbl>30:42</lbl> 	Dapot pati ing kawan maina, e no bibili karin: inya ding maina ilang meguing kang Laban, at ding masikan ilang mikake kang Jacob.

Genesis <lbl>30:43</lbl> 	At ing lalaki dinakal yang bina, at mika atin yang maragul a kawan, at ipus a babai at ipus a lalaki, at camello at karing asno. 	

Genesis <lbl>31:1</lbl> 	At dimdam na ing amanu ra ding anak nang Laban, a sasabian da, Kinua nong Jacob ding anggang kang ibpa tamu; at karetang kang ibpa tamu karin na kimtan ing mabilug a kaligayan a iti. 

Genesis <lbl>31:2</lbl> 	At pegumasdan nang Jacob ing lupa nang Laban, at, oini, alayu kaya ing anti mo ing sadia. 	

Genesis <lbl>31:3</lbl> 	At sinabi nang GUINU kang Jacob, Mibalik ka king labuad da ding kekang mangatua, at karing kekang kamaganakan; at aku mantabe ku keka; 	

Genesis <lbl>31:4</lbl> 	At mitubud ya i Jacob at inaus ne i Raquel at i Lea karin king marangle karing keang kawan, 

Genesis <lbl>31:5</lbl> 	At sinabi na karela, Akakit ku ing aske na ning kekong ibpa, king e na makatungkul kakung anti mo ing sadia; dapot ing Dios na ning kakung ibpa atiu kanaku. 	

Genesis <lbl>31:6</lbl> 	At pangabaluan yu king mabilug kung upaya sinuyu ku king kekong ibpa. 	

Genesis <lbl>31:7</lbl> 	At pirait naku ning kekong ibpa, at binayu nang makatapulung ukdu ing kanakung upa; dapot e ne pepaintulutan ning Dios a daptanan nakung marawak. 

Genesis <lbl>31:8</lbl> 	Nung sinabi nang makanian, Ding maki batik ilang maguing upa mu; kanita manganak la ding anggang kawan maki batik: at nung sinabi nang makanian, Ding anggang maki gulis ilang maguing upa mu; kanita ding anggang kawan manganak lang maki gulis. 	

Genesis <lbl>31:9</lbl> 	Makanian nong leko ning Dios ding animales na ning kekong ibpa, at binie no kanaku. 	

Genesis <lbl>31:10</lbl> 	At milyari a king panaun a kakagli ing kawan, tinas ko ding kakung mata, at ikit ku king panaguimpan, at, oini, ding kambing a lalaki a luluksu king kawan pawa lang maki gulis, maki batik, at maki dungis. 	

Genesis <lbl>31:11</lbl> 	At sinabi na kanaku ning angel ning Dios king panaguimpan, Jacob: at sinabi ku, Ati ku keni. 	

Genesis <lbl>31:12</lbl> 	At keang sinabi, Ilawe mo ngeni ding kekang mata, at lawan mo: ding anggang kambing a lalaki a luluksu king kawan maki gulis la, maki batik la at maki dungis: uling kanakung ikit ing anggang daraptan na kekang Laban. 	

Genesis <lbl>31:13</lbl> 	Aku ing Dios king Bet-el, nung nu me linian ing asias nung nu ka gumawang panata kanaku: ngeni talakad ka, mako ka king labuad a iti, at mibalik king gabun a kekang tibuan. 

Genesis <lbl>31:14</lbl> 	At mekibat la i Raquel at i Lea at kea sinabi ra, Atin ke pa kayang makatagan a dake o mana king bale na ning kekeng ibpa? 

Genesis <lbl>31:15</lbl> 	E na ke wari gagawan aliwang balayan? uling pisali na kami, at kea lang lubus liklak ding kekeng kualta. 	

Genesis <lbl>31:16</lbl> 	Uling ing mabilug a pibandian a leko na ning Dios king kekeng ibpa, kekami ita at karing kekeng anak: ngeni pin, daptan mu ing anggang sinabi na ning Dios keka. 

Genesis <lbl>31:17</lbl> 	Kanita tinalakad ya i Jacob, at pepasakian nala ding keang anak at ding keang asawa karing camello; 	

Genesis <lbl>31:18</lbl> 	At dela na la ding anggang keang animales, at ing keang mabilug a pibandian a tinipun, ding animales a keang apakinabang, a keang atipun king Padan-aram, balang ume kang Isaac a keang ibpa king labuad na ning Canaan. 	

Genesis <lbl>31:19</lbl> 	Ngeni i Laban meko ya banong ururan ding keang tupa: at penako nong Raquel ding terafim a atiu king keang ibpa. 	

Genesis <lbl>31:20</lbl> 	At dinayu yang lijim i Jacob kang Laban a tau Siria, kanitang e na sinabi king ya tinakas ya. 

Genesis <lbl>31:21</lbl> 	Inya tinakas ya at ing anggang kayatinan na; at mibangun ya, at dinalakit ya king Ilug, at minarap ya nangan king bunduk ning Galaad. 

Genesis <lbl>31:22</lbl> 	At mibalita kang Laban king katlung aldo king tinakas ya i Jacob. 

Genesis <lbl>31:23</lbl> 	At tiki no ding keang kapatad, at tegal neng pitung aldo; at atagal ne king bunduk na ning Galaad. 

Genesis <lbl>31:24</lbl> 	At mine ya ing Dios kang Laban a tau Siria king paninap king benging ita, at sinabi na kea, Ingatan mu a e ka maniabi kang Jacob king mayap o marawak man. 	

Genesis <lbl>31:25</lbl> 	At mine ya i Laban abe nang Jacob. Ngeni telakad nong Jacob ding keang kubu king bunduk: at i Laban a kayabe ra ding keang kapatad menuknangan la namang king bunduk na ning Galaad. 	

Genesis <lbl>31:26</lbl> 	At sinabi nang Laban kang Jacob, Nanung depatan mu, a tekasan mukung lijim, at dela mo ding kakung anak a babai a anti mong a bijag ning talibung? 

Genesis <lbl>31:27</lbl> 	Baket linijim mu ing kekang panakas, at tekasan muku, at e mu pepabalu kanaku, barakang pepalakuan king saya at maki dalit, at maki tambul at maki alpa; 	

Genesis <lbl>31:28</lbl> 	At e mu pepaintulut man a muma ku karing anak kung lalaki at babai? ngeni kamangmangan ing depatan mu. 	

Genesis <lbl>31:29</lbl> 	Ing upaya atiu king gamat ku bang daptananan dakong marawak: dapot ing Dios ding mangatua yu sinabi na kanaku nabengi, ngana, Ingatan mung e ka maniabi kang Jacob mayap o marawak man. 	

Genesis <lbl>31:30</lbl> 	At ngeni, king bistat birian mung meko ka, uling pagimbutan meng dasnan ing bale na ning kekang ibpa, makanian man baket penako mo ding kakung dioses? 	

Genesis <lbl>31:31</lbl> 	At i Jacob mekibat ya at sinabi na kang Laban, Uling tatakut ku: uling sinabi ku, Magkang ilako mong sapilitan kaku ding kekang anak a babai. 	

Genesis <lbl>31:32</lbl> 	Inya nung kaninu mo akit ding kekang dioses, e ya mie: king arapan da ding kekatang kapatad, kekang siasatan nung nanung keka a atiu kanaku, at dalan mu. Uling e na balung Jacob a i Raquel ya ing menako. 	

Genesis <lbl>31:33</lbl> 	At linub ya i Laban king kubu nang Jacob, at king kubu nang Lea, at king kubu ra ding aduang ipus a babai; dapot e no ikit. At linual ya king kubu nang Lea, at linub ya king kubu nang Raquel. 	

Genesis <lbl>31:34</lbl> 	Ngeni kingua nong Raquel ding teraf, at binili nala king sia na ning camello at liklukan nala. At selugan neng Laban ing mabilug a kubu, dapot e no ikit. 

Genesis <lbl>31:35</lbl> 	At ya sinabi na kang ibpa na, E ya mimumua ing guinu ku king aku e ku makatalakad king arapan mu; uling atin ku king kaugalian da ding babai. At ya penintun nala, dapot e no ikit ding teraf. 	

Genesis <lbl>31:36</lbl> 	At i Jacob mimua ya, at mekitua ya kang Laban: at mekibat ya i Jacob at sinabi na kang Laban, Nanu ing kakung pamanalangsang? Nanu ing kakung kasalanan bang tukian mukung maki mua? 	

Genesis <lbl>31:37</lbl> 	Selugan mu na pin ing anggang kasangkapan ku, nanu ing ikit mu karing kasangkapan na ning kekang pibalebale? Ibili mu kening arapan da ding kakung kapatad at kapatad mu, bang atulan dakatang adua. 	

Genesis <lbl>31:38</lbl> 	Deting aduangpulung banuang pekiabe ku keka; ding kekang babaing tupa at ding kekang babaing kambing e la mewala ding karelang anak, at ding tupang lalaki ding kekang kawan e ko pengan. 

Genesis <lbl>31:39</lbl> 	Ding pinlapak da ding ganid e ko dela keka; aku ing mibabatang kababatingan; yaduan mo king gamat ku, maguing ding mepanako king aldo o mepanako king bengi. 	

Genesis <lbl>31:40 </lbl>	Makanian ing keralanan ku; king aldo tatampusan naku ning pali, at ning dimla king bengi; at ing tundu tatakas karing kakung mata.

Genesis <lbl>31:41</lbl> 	Deting aduangpulung banuang pamanuknangan ku king kekang bale; siywan dakang labingapat a banua dikil karing adua mung anak a babai, at anam a banua dikil karing kekang kawan: at binayu mu ing kakung upa a makatapulung ukdu. 

Genesis <lbl>31:42</lbl> 	Nung e ya minantabe kanaku ing Dios da ding kakung mangatua, ing Dios nang Abraham, at ing Takut nang Isaac, alang salang palakuan mukung alang darala. Ikit na ning Dios ing kakung pamagkasakit at ing kapagalan da ding kakung gamat, inya sebianan naka nabengi. 

Genesis <lbl>31:43</lbl> 	At mekibat ya i Laban at sinabi na kang Jacob, Ding anak a babaing deti kanaku lang anak, at deting anak, anak kula, at ding kawan, kawan kula, at ing anggang akakit mu kanaku ngan: at nanung arapat ku ngeni karing anak kung babai, o karing karelang anak a penganak da? 	

Genesis <lbl>31:44 </lbl>	At ngeni ume ka keni, gawa katang metung a tipan, aku at ika; a maguing pamipatutu kanaku at keka. 	

Genesis <lbl>31:45</lbl> 	At kinanua ya i Jacob metung a batu, at telakad neng maguing asias. 	And Jacob took a stone, and set it up for a pillar.
Genesis <lbl>31:46</lbl> 	At sinabi nang Jacob karing keang kapatad, Tumipun kong batu; at kinanua lang batu, at guewa rong metung a buntun: at ila pesipangan la karin king makalapit king buntun. 	

Genesis <lbl>31:47</lbl> 	At pamalaguiuwan neng Laban Jegar-sahaduta: dapot pemalaguiuwan neng Jacob Galeed. 

Genesis <lbl>31:48</lbl> 	At sinabi nang Laban, Ing buntun a iti saksi ya kanaku at keka ngening aldo iti. Inya pin mipalaguiuwan yang Galeed.

Genesis <lbl>31:49 </lbl>	At i Mizpa, uling sinabi na, I GUINU bantian naka at aku, king pamikandayu tamu. 	

Genesis <lbl>31:50</lbl> 	Nung pasakitan mo ding kakung anak a babai, at nung kuma kang asawa bukud karing kakung anak, alang lalaking abe ta; lawan mu, ing Dios saksi ya kanaku at keka. 

Genesis <lbl>31:51</lbl> 	At sinabi nang Laban kang Jacob, Oini ing buntun, at oini ing asias, a binili ku king libutad tamu. 

Genesis <lbl>31:52</lbl> 	Maguing saksi ya ing buntun a iti, at saksi ya ing asias a iti, a e ke lagpusan ing buntun a iti keka, at e me lalagpusan ing buntun a iti at ing asias a iti, king ikapajamak mi. 	

Genesis <lbl>31:53</lbl> 	Ing Dios nang Abraham, at ing Dios nang Nacor, ing Dios ding ibpa ra, yang matul kekata. At i Jacob sinumpa ya alangalang king takut na king keang ibpa a i Isaac. 

Genesis <lbl>31:54</lbl> 	At dinaun yang ain i Jacob king bunduk, at inaus no ding keang kapatad balang pasipangan tinape: at ila pesipangan la ping tinape, at ila menatili lang kabukas king bunduk. 	

Genesis <lbl>31:55</lbl> 	At mibangun yang maranun king kayabakan i Laban, at inuma no ding keang anak a lalaki at babai, at pepanuanan nala: at meko ya at minuli i Laban king keang karinan. 

Genesis <lbl>32:1</lbl> 	At i Jacob belaus na ing keang lakad, at selubungan de ding angeles na ning Dios. 	

Genesis <lbl>32:2</lbl> 	At sinabi nang Jacob inyang akit nala, Oreti ding ejercito na ning Dios: at inaus na ing karinan a ita Mahanaim. 

Genesis <lbl>32:3 </lbl>	At i Jacob pepabal no ding tubud king makauna kea king kapatad nang Esau king gabun na ning Seir, marangle na ning Edom. 	

Genesis <lbl>32:4</lbl> 	At inutus nala, sinabi na, Makanian ing sabian yu king guinu kung i Esau: Anti kanini ing sabi na ning kekang talasuyu a i Jacob, Menuknangan ku kang Laban, at menatili karin angga ngeni. 

Genesis <lbl>32:5</lbl> 	At atin kung vaca, at asno, at tupa, at ipus a lalaki at ipus a babai: at mitubud ku bang pabalu king guinu ku, bakung manakit kalam karing kekang mata. 

Genesis <lbl>32:6</lbl> 	At ding tubud mibalik la kang Jacob, ngara, Dinatang kami king kekang kapatad a i Esau, at ya naman sasagana ya keka, at apat lang dalan katau ding abe na. 	

Genesis<lbl> 32:7</lbl> 	Kanita i Jacob mirinan yang maragul a takut, at melungkut ya: at keang pirake ing balayan a kayabe na at ding kawan, at ding vaca, at ding camello karing aduang tapuk; 	

Genesis<lbl> 32:8</lbl> 	At sinabi na, Nung datang ya i Esau king metung a tapuk, at keang sugatan, kanita ing metung a tapuk a mitagan mitakas ya. 	

Genesis <lbl>32:9</lbl> 	At sinabi nang Jacob, Oh Dios nang ibpa kung Abraham, at Dios nang ibpa kung Isaac, Oh GUINU a miniabi kanaku, Mibalik ka king kekang labuad, at karing kekang kamaganakan, at daptananan dakang mayap: 	

Genesis <lbl>32:10</lbl> 	E ku karampatan king malating dili king anggang kapakaluluan, at king anggang katutuan, a kekang pepakit king kekang talasuyu; uling kagum ning kakung tukud, delakitan ke ing Jordan a iti: at ngeni meguing adua kung tapuk. 	

Genesis<lbl> 32:11</lbl> 	Iligtas muku, ipagamuamu ku keka, king gamat na ning kakung kapatad, king gamat nang Esau: uling aku tatakut ku kea, magkang datang ya at sugatan naku, ing indu ampon ding keang anak. 	

Genesis <lbl>32:12</lbl> 	At ika ing sinabing, Tune king ika daptananan dakang mayap at gawan ko ding kekang bini anti mong balas ning dayatmalat, a e la mabilang king uli ning keraklan da. 	

Genesis <lbl>32:13</lbl> 	At migsantung ya karin king benging ita, at kinanua ya ketang atin kea a ipagkalub na kang Esau a keang kapatad: 

Genesis <lbl>32:14</lbl> 	Aduang dalan a kambing a babai at aduangpulung kambing a lalaki, aduang dalan a tupang babai at aduangpulung tupang lalaki. 

Genesis <lbl>32:15 </lbl>	Atlungpulung camellong menganak ampon ding karelang biseru, apatapulung vaca at apulung turu, aduangpulung asna at apulung biseru ra reti. 	

Genesis <lbl>32:16</lbl> 	At binie no king gamat da ding keang ipus, makabukud balang kawan, at sinabi na karing keang alipan, Lumabas kayu a makauna kaku at dinan yung pilatan ing balang kawan. 

Genesis <lbl>32:17</lbl> 	At inutus na king mumuna, sinabi na, Nung ing kapatad kung i Esau asaganan naka, at kutna naka, a sabian na, Kaninu ka? at nuka ume? at kaninu la deting mumuna keka? 

Genesis <lbl>32:18</lbl> 	Kanita sabian mu, king talasuyu nong Jacob; metung la ping pagkalub a mipadala king kakung guinung i Esau: at, oini, ya atiu naman king tauli mi. 

Genesis <lbl>32:19</lbl> 	Inutus na naman king kadua, at king katlu, at karing anggang tutuki karing kawan, a sinabi na, King anti kaniting kaparalanan karin kayu makisabi kang Esau, pamanakit yu kea; 

Genesis <lbl>32:20</lbl> 	At sabian yu, Makabukud kaniti, oini, ing kekang talasuyu a i Jacob atiu king gugulatan mi. Uling keang sinabi, Aplakan ku ing keang mua king pamamilatan na ning pagkalub a atiu king mumuna kaku, at kaibat akit ku ing keang lupa; nung sakaling tanggapan naku. 

Genesis <lbl>32:21</lbl> 	Makanian ing pangauna ra kea ding pagkalub: at migsantung ya king benging ita a kayabe ning tapuk.

Genesis <lbl>32:22</lbl> 	At mibangun ya king benging ita, at tiki no ding keang aduang asawa, at ding keang aduang ipus a babai, at ding keang labingmetung a anak, at kea lang delakit king dalakitan ning Jabbok. 

Genesis <lbl>32:23</lbl> 	At kinua nala, at pepadala nala lipat ning batis, at pepadala na itang atiu kea. 

Genesis <lbl>32:24</lbl> 	At melakuan yang magdilidili i Jacob; at karin mekipantuk ya ing metung a lalaki kea angga king sasala. 	

Genesis <lbl>32:25 </lbl>	At inyang akit na king e ya maniambut kea, inapis ne ing pikalukaluan na ning keang puad, at ing pikalukaluan nang Jacob mipasiknangan ya kabang makipantuk ya kea. 

Genesis <lbl>32:26</lbl> 	At sinabi na, Ibili muku, uling sasala na. At sinabi na, E raka ibili anggang e muku panuanan. 	

Genesis <lbl>32:27</lbl> 	At sinabi na kea, Nanu ing laguiu mu? At sinabi na, Jacob. 	And he said unto him, 

Genesis <lbl>32:28 </lbl>	At sinabi na, E na mayaus pang Jacob ing kekang laguiu, nung e Israel: uling mekipagkal ka king Dios at karing tau, at miniambut ka. 	

Genesis <lbl>32:29</lbl> 	At kitnan neng Jacob, at sinabi na, pagamuamu ku keka, a sabian mu kaku, ing kekang laguiu. At keang sinabi, Baket kukutang mu ing kakung laguiu? At pepanuanan ne karin. 

Genesis <lbl>32:30</lbl> 	At pemalaguiuwan neng Jacob ing karinan a ita Peniel: uling sinabi na, ikit ke ing Dios lupa at lupa, at miligtas ing kakung bie. 

Genesis <lbl>32:31</lbl> 	At inaslagan ne ning aldo kanitang dadalan ya king Penuel, at mapipile ya king keang puad. 

Genesis<lbl> 32:32</lbl>	Inya e la mamangan ding anak na ning Israel king litid ning balakang a atiu king pikalukaluan ning puad, angga king aldo ngeni: uling inapis ne ning taung ita ing pikalukaluan ning puad nang Jacob king litid ning balakang. 	

Genesis <lbl>33:1</lbl> 	At tinas nong Jacob ding keang mata, at linawe ya, at, oini, daratang ya i Esau, at ding apat a dalan a tau a kayabe na. Kanita pirake nala ding anak kang Lea at kang Raquel, at karing aduang ipus a babai. 

Genesis<lbl> 33:2</lbl> 	At binili no ding ipus a kayabe ra ding karelang anak a pekamumuna, at i Lea a kayabe ra ding keang anak king kadua, at i Raquel at i Jose a pekakatlu. 	

Genesis <lbl>33:3</lbl> 	At ya linagpus ya a makauna karela, at dinuku ya king gabun makatapitung ukdu, angga king milapit ya king keang kapatad. 	

Genesis <lbl>33:4</lbl> 	At milai ya i Esau a seganan ne at kinaul ne, at kinaul ne king batal, at inuma ne: at kiniak la. 

Genesis <lbl>33:5</lbl> 	At tinas nong Esau ding mata na, at ikit no ding babai at ding anak; at sinabi na, Ninu deting kayabe mu? At ya mekibat ya, Ding anak a malam nang pigkalub ning Dios king kekang talasuyu. 

Genesis <lbl>33:6</lbl> 	Kanita pesilapit la ding ipus a babai, ila at ding karelang anak, at pesipamugue la. 

Genesis <lbl>33:7</lbl> 	At linapit ya naman i Lea at ding keang anak, at pesipamugue la: at kaibat pesilapit la i Jose at i Raquel, at pesipamugue la. 	

Genesis <lbl>33:8</lbl> 	At sinabi na, Nanu ing buri mung sabian kaniting mabilug a tapuk a atagpuan ku? At sinabi na, Bang makakit kung kalam king panlalawe na ning kakung guinu. 	

Genesis <lbl>33:9</lbl> 	At sinabi nang Esau, Atin kung labis-labis, kapatad ku; bandian mu ing keka. 	

Genesis <lbl>33:10</lbl> 	At sinabi na keang Jacob, Ali, aku pagamuamu ku keka, nung ngeni menakit kung kalam karing kekang mata, tanggapan mu pin king kakung gamat ing kakung pagkalub; king uli ning panakit ku king kekang lupa, anti mo ing metung a menakit king lupa na ning Dios, at ika metula ka kanaku. 	

Genesis <lbl>33:11</lbl> 	Kuanan mu, ipagamuamu ku keka, ing kakung pagkalub a darala ku keka; uling ing Dios meguing malam ya kaku, at uling atin kung labislabis. At pinilit na kea, at tinggap na. 	

Genesis <lbl>33:12</lbl> 	At sinabi na, Tana lumakad tamu, at tara na, at aku muna ku keka. 

Genesis <lbl>33:13</lbl> 	At ya sinabi na kea, Ing guinu ku balu na king ding anak maina la, at ding kawan at ding baka pasusu la: at nung pamalaguanan la king misan mung aldo, mangamate la ding anggang kawan. 	

Genesis <lbl>33:14</lbl> 	Dumalan ya ngeni ing guinu ku, ipagamuamu ku keka, king arapan na ning keang talasuyu: at kaku yang patnubayan pakakale, agpang king lakbang da ding animales a atiu king mumuna kanaku at king lakbang da ding anak, angga king miras ku king kakung guinu king Seir. 	

Genesis <lbl>33:15</lbl> 	At sinabi nang Esau, Ipaintulut mung lakuan ko keka ding mapilan a tau ku. At sinabi na, Nanan la pa deti? ipaintulut mung manakit kung kalam karing mata na ning guinu ku. 	

Genesis <lbl>33:16</lbl> 	Makanian ing pamibalik nang Esau king aldo muring ita king keang pamaglakbe king Seir. 

Genesis <lbl>33:17</lbl> 	At i Jacob miglakbe ya king Succoth, at mitalakad yang bale na at guewa nong dalundung ding keang animales: inya pemalaguiuwan na ing karinan a ita Succoth. 	

Genesis <lbl>33:18</lbl> 	At dinatang yang payapa i Jacob king ciudad ning Sichem, a atiu king labuad na ning Canaan, king keang pamibalik king Padan-aram; at menuknangan ya king tulid ning ciudad. 	

Genesis <lbl>33:19</lbl> 	At seli na ing metung a dake na ning gabun, a pitalakaran nang kubu, king gamat da ding anak nang Hamor, a ibpa nang Sichem, dinalan a kapising salapi. 

Genesis <lbl>33:20</lbl> 	At mitalakad ya karin metung a altar, at inaus neng El Elohe-Israel. 

Genesis <lbl>34:1</lbl> 	At i Dina a anak nang Lea, a penganak ne iti kang Jacob, linual ya banong lawan ding anak nang babai ning labuad a ita. 	

Genesis <lbl>34:2</lbl> 	At ikit neng Sichem, a anak nang Hamor a Heveo, a principe king labuad a ita, at kinua ne, at siniping ya kea, at sinira ne puri. 	

Genesis <lbl>34:3</lbl> 	At pekisanib ne ing keang kaladua kang Dina a anak nang Jacob, at pepakamalan ne ing dalaga, at mekisabi yang kalugudlugud king dalaga. 	

Genesis <lbl>34:4</lbl> 	At i Sichem miniabi ya kang ibpa nang i Hamor, a sinabi na, Kuanan me ing dalagang iti a maguing asawa ku. 	

Genesis <lbl>34:5</lbl> 	Ngeni dimdam na ping Jacob king ya inumis ne ing keang anak a i Dina; at ding keang anak atilu kayabe ra ding animales king marangle: at migtajimik ya i Jacob angga king dinatang la. 

Genesis <lbl>34:6</lbl> 	At liwalan neng Hamor a ibpa nang Sichem i Jacob bayang makisabi kea. 	

Genesis <lbl>34:7</lbl> 	At ding anak nang Jacob pesidatang lang ibat king marangle inyang iti damdaman da: at melungkut la ding lalaki, at milablab ing karelang mua, uling dinapat yang kamulangan king Israel a sipingan ne ing anak nang Jacob; kabagayan a e dapat malyari. 	

Genesis <lbl>34:8</lbl> 	At mekisabi ya i Hamor karela, ngana, Ing kaladua nang Sichem a kakung anak pagnasan ne ing kekang anak a babai: ipakisabi ku kekayu, a ipagkalub ye kea a maguing asawa ne. 	

Genesis <lbl>34:9</lbl> 	At mamakiasawa ko kekami; ibie yo kekami ding kekong anak a babai, at kuanan yula ding anak ming babai. 	

Genesis <lbl>34:10</lbl> 	At manuknangan kong kayabe mi: at ing labuad maguing atiu king arapan yu; manuknangan kayu at mangalakal kayu, at mika atin kong pibandian kean. 

Genesis <lbl>34:11</lbl> 	At sinabi nang Sichem kang ibpa nang Dina at karing kapatad nang lalaki, Itulut yung makakit kung kalam karing kekong mata, at ing sabian yu kanaku ibie ku. 

Genesis <lbl>34:12</lbl> 	Aduan yu kanaku ing alang bilang a duru at pagkalub, at kakung ibie agpang king sabian yu kanaku: dapot ipagkalub ya mu kaku ing dalaga a maguing asawa. 

Genesis <lbl>34:13</lbl> 	At pesipakibat la ding anak nang Jacob kang Sichem at kang Hamor a keang ibpa king kapamiraitnan, at sinabi ra, uling inumis ne i Dina a karelang kapatad, 	

Genesis <lbl>34:14</lbl> 	At sinabi ra karela, E mi arapat iti, a ibie miya ing kekeng kapatad king metung a e tuli; uling ita kasiran puri kekami. 	

Genesis <lbl>34:15</lbl> 	Bukud mung kaniting kaparalanan karin mi atulut kekayu: nung ipaintulut yung maguing anti ko kekami, a tulian la ding anggang lalaki kekayu; 	

Genesis <lbl>34:16</lbl> 	Kanita, ibie mila kekayu ding anak ming babai, at kuanan mila ding kekong anak a babai, at manuknangan kaming kayabe yu, at itamu maguing metung tamu mung balayan. 

Genesis <lbl>34:17</lbl> 	Dapot nung e yu ke pakiramdaman, a ikayu mangatuli kayu, dalan mila pin ding kekeng anak a babai, at mako kami.

Genesis <lbl>34:18</lbl> 	At ing kerelang amanu mekapatula kang Hamor, at kang Sichem a anak nang Hamor. 	

Genesis <lbl>34:19</lbl> 	At e na liniban ning kayanakan ing pamayapat king bague, uling atin ang tula king anak nang babaing Jacob: at ya migalangan maiguit karing atiu king mabilug nang bale ibpa na. 

Genesis <lbl>34:20</lbl> 	At i Hamor at i Sichem a keang anak mine la king pasbul ning karelang ciudad, at karelang selita karing tau king karelang ciudad, ngara, 

Genesis <lbl>34:21</lbl> 	Ding taung deti payapa la kekatamu; uli nita tulutan lang manuknangan keting labuad, at pasipangalakal; uling, oini, ing labuad ganap ya degulan tungkul karela; kuanan tala ding karelang anak a babai a maguing asawa tamu at ibie tala karela ding kekatang anak a babai. 	

Genesis <lbl>34:22</lbl> 	Bukud mung king anti kaniting kaparalanan a itulut ding lalaki ing manuknangan a kayabe tamu, bang maguing metung mung balayan, nung tulian ya ing balang lalaki kekatamu, a anti mo ila tuli la. 

Genesis <lbl>34:23</lbl> 	E la wari maguing kekatamu ding karelang baka at ing karelang pibandian at ding sabla rang animales? subali mu nung kekatalang paintulutan, at manuknangan lang kayabe tamu. 	

Genesis <lbl>34:24</lbl> 	At pekiramdam de i Hamor at i Sichem a keang anak ding anggang lulual king pasbul ning keang ciudad, at ing balang lalaki metuli ya, ding sablang lulual king pasbulan ning karelang ciudad. 

Genesis <lbl>34:25</lbl> 	At milyari king katlung aldo, kanitang panamdaman da ing maragul a sakit, ding adua karing anak nang Jacob, i Simeon at i Levi, a kapatad nang Dina, balang metung karela kinanua yang talibung, at lijim lang linub king ciudad, at pete rala ding anggang lalaki. 

Genesis <lbl>34:26</lbl> 	At pete re i Hamor at i Sichem a keang anak king taram ning talibung, at kinua re i Dina king bale nang Sichem, at pesilako la. 

Genesis <lbl>34:27</lbl> 	Mine la karin ding anak nang Jacob karing mete, at simsam de ing ciudad, uling inumis de ing kapatad dang babai. 

Genesis <lbl>34:28</lbl> 	Kinua ro ding karelang kawan at ding karelang baka at ding karelang asno, at detang atiu king ciudad at detang atiu king marangle; 	

Genesis <lbl>34:29</lbl> 	At ing sablang pibandian da, at ding sabla rang anak at ding karelang asawa, dela rong bijag at guewa rong dakap, ing anggang atiu king karelang bale. 	

Genesis <lbl>34:30</lbl> 	At sinabi nang Jacob kang Simeon at kang Levi, Guiluan yuku, guewa yu kung makasumami karing manuknangan keting labuad, karing Cananeos at karing Perezeos: at, akung ditak ma king bilang, pipamisanan daku at sugatan; at lipulan daku, aku at ing kakung bale. 	

Genesis <lbl>34:31</lbl> 	At sinabi ra, Gawan ne waring anti mong metung a patutut ing kekeng kapatad? 	

Genesis <lbl>35:1</lbl> 	At sinabi ning Dios kang Jacob, Talakad ka, sumaka ka king Bet-el, at tuknang ka karin: at gawa ka karin metung a altar king Dios, a pepakit keka kanitang tatakas ka ibat king arapan na ning kekang kapatad a i Esau. 	

Genesis <lbl>35:2</lbl> 	Kanita sinabi nang Jacob king keang katubale, at karing sabla nang kayabe, Ikawani yula ding dioses da ding aliwa a atiu king libutad yu, at magpakalinis kayu, at alilan yu ing kekong imalan: 

Genesis <lbl>35:3</lbl> 	At talakad tamu, at sampa tamu king Bet-el; at karin gawa kung altar king Dios, a mekibat kaku king aldo na ning kakung kalungkutan, at minantabe kanaku king dalan king kakung lekaran. 

Genesis<lbl> 35:4</lbl> 	At binie ro kang Jacob ding anggang aliwang dioses a atiu king gamat da, at ding tingga a atiu karing karelang balugbug; at selikut nong Jacob king lalam na ning dutung a encina a makalapit king Sichem. 	

Genesis <lbl>35:5</lbl> 	At ila miglakbe la: at ing metung a maragul a sindak mibili king ciudad a makapatulug karela, at e ro tegal ding anak nang Jacob. 	

Genesis <lbl>35:6</lbl> 	Inya mine ya i Jacob king Luz, a atiu king labuad ning Canaan (a ya ing Bet-el), ya at ing mabilug a balayan a kayabe na. 	

Genesis <lbl>35:7</lbl> 	At mitalakad ya karin metung a altar, at pemalaguiuwan na ing karinan El-bet-el; uling ing Dios pepatilip ya kea karin, kanitang tatakas ya ibat king arapan na ning keang kapatad. 	

Genesis <lbl>35:8</lbl> 	At mete ya i Debora, a talaingat nang anak Rebeca, at mikutkut ya king makababa ning Bet-el king lalam ning encina: a ing laguiu na inaus dang Allonbacuth. 	

Genesis <lbl>35:9</lbl> 	At ing Dios pepatilip yang pasibayu kang Jacob, kanitang menibatan ya king Padan-aram, at ya pepanuanan ne. 

Genesis <lbl>35:10</lbl> 	At sinabi na kea ning Dios, Ing laguiu mu Jacob: Ing laguiu mu e na mayaus Jacob, nung e Israel ing maguing laguiu mu: at inaus na ing keang laguiu Israel. 	

Genesis <lbl>35:11</lbl> 	At sinabi na kea ning Dios, Aku ing Dios a Mayupaya king Sabla: ika mamunga ka at magpakarakal; at metung a bansa at kapisanan ding bansa ing manibatan keka, at ding ari lual la king kekang balakang. 	

Genesis <lbl>35:12</lbl> 	At ing labuad a binie ku kang Abraham at kang Isaac, keka ku ibie, at king kekang bini pangaibat mu ibie ku ing labuad. 	

Genesis <lbl>35:13</lbl> 	At ing Dios pepaitas ya menibat king karinan a nung nu ne pekisabian. 	

Genesis <lbl>35:14</lbl> 	At i Jacob mitalakad yang metung a asias king karinan a nung nu ne pekisabian, metung a asias a batu: at bilusan neng metung a ain a inuman, at tigtugan neng laru. 	

Genesis <lbl>35:15 </lbl>	At pemalaguiuwan neng Jacob Bet-el ing karinan a nung nu ne pekisabian ning Dios. 	

Genesis <lbl>35:16 </lbl>	At linakad la menibat king Bet-el; at marayu pa bayu la datang king Efrata: at miramdam yang bina i Raquel king pamanganak, at migkasakit yang tutu. 

Genesis <lbl>35:17</lbl> 	At milyari, kanitang miraramdam yang bina, sinabi na kea ning ilut, E ka tatakut; uling ngeni mika atin kang aliwang anak a lalaki. 	

Genesis <lbl>35:18</lbl> 	At milyari, kabang matatakmus ya inawa (uling mete ya pin), pemalaguiuwan neng Ben-oni: dapot pemalaguiuwan ne ning keang ibpa Benjamin. 

Genesis <lbl>35:19</lbl> 	At mete ya i Raquel, at kitkut de king dalan a tuturu king Efrata (a ya ing Bethlehem). 	

Genesis <lbl>35:20</lbl> 	At mitalakad ya i Jacob metung a asias king babo na ning keang kutkutan: a ya ing asias na ning kutkutan nang Raquel, angga king aldo ngeni. 	

Genesis <lbl>35:21</lbl> 	At linakad ya i Israel, at telakad ne ing keang kubu king nangan na pa karin ning batiawan na ning Eder. 	

Genesis <lbl>35:22 </lbl>	At milyari, kabang i Israel manuknangan ya king labuad a ita, i Ruben mine ya at siniping ya kang Bilha a babai na ning keang ibpa: at abalitan nang Israel. Ngeni labi la ping adua ding anak nang lalaking Jacob. 	

Genesis <lbl>35:23</lbl> 	Ding anak nang Lea: i Ruben, ya ing pangane nang Jacob, at i Simeon, at i Levi, at i Juda, at i Isacar, at i Zabulon; 

Genesis <lbl>35:24 </lbl>	Ding anak nang Raquel: i Jose at i Benjamin; 

Genesis <lbl>35:25</lbl> 	At ding anak nang Bilha, a ipus nang Raquel: i Dan at i Neftali; 

Genesis <lbl>35:26</lbl> 	At ding anak nang Zilpa, a ipus nang Lea: i Gad at i Aser, deti ilang anak nang Jacob, a penganak da kea king Padan-aram. 

Genesis <lbl>35:27</lbl> 	At mine ya i Jacob kang Isaac a keang ibpa king Mamre, king Kiriat-arba (a iti ing Hebron), nung nu la menuknangan i Abraham at i Isaac. 

Genesis <lbl>35:28</lbl> 	At ding aldo nang Isaac dinalan la at walungpulung banua. 

Genesis <lbl>35:29 </lbl>	At mepatad ya inawa i Isaac at mete ya, at miagum ya king keang balayan, matua ya at ganap ya karing aldo: at kitkut de ding keang anak a i Esau at i Jacob. 	

Genesis <lbl>36:1</lbl> 	Ngeni deti pin ilang dai nang Esau (a ya ing Edom). 

Genesis <lbl>36:2</lbl> 	At i Esau mekiasawa ya karing anak nang Canaan: kang Ada a anak nang babaing Elon a Heteo, at kang Aholibama a anak nang babaing Ana, a anak nang babaing Zibeon a Heveo, 	

Genesis <lbl>36:3</lbl> 	At kang Basemat a anak nang Ismael a kapatad nang Nabayot. 

Genesis <lbl>36:4</lbl> 	At penganak neng Ada i Elifaz kang Esau; at penganak neng Basemat i Rewel; 

Genesis <lbl>36:5</lbl> 	At penganak neng Aholibama i Jeus, at i Jalam at i Core: deti ilang anak nang lalaking Esau, a penganak da kea king labuad na ning Canaan. 

Genesis <lbl>36:6</lbl> 	At dela nong Esau ding keang asawa, at ding keang anak a lalaki, at babai, at ding anggang kaladua king keang bale, at ding keang animales, at ding anggang keang kawan, at ing sablang atiu kea, a keang tinipun king labuad na ning Canaan; at mine ya king aliwang labuad a makarayu kang Jacob a keang kapatad. 	

Genesis <lbl>36:7</lbl> 	Uling ing karelang kayatinan tutung mipakaragul at e la malyaring manuknangan miabe; at ing labuad a piglakben da e no aguiu uling dakal lang tutu ding karelang animales. 

Genesis<lbl> 36:8</lbl> 	At tinuknang ya i Esau king bunduk na ning Seir, i Esau ya ing Edom. 

Genesis <lbl>36:9</lbl> 	At deti ilang dai nang Esau a ibpa ra ding Edomita king bunduk ning Seir: 	

Genesis <lbl>36:10</lbl> 	Oreti ding laguiu ra ding anak nang Esau: I Elifaz a anak nang Ada a asawa nang Esau, i Rewel a anak nang Basemat a asawa nang Esau. 	

Genesis <lbl>36:11 </lbl>	At ding anak nang Elifaz, ila pin i Teman, i Omar, i Zefo, at i Gatam, at i Kenaz. 

Genesis <lbl>36:12</lbl> 	At i Timna babai neng Elifaz a anak nang Esau; at ayanak ne i Amalek kang Elifaz: deti ilang anak nang lalaking Ada, a asawa nang Esau. 	

Genesis <lbl>36:13</lbl> 	At oreti ding anak nang lalaking Rewel: i Nahat, at i Zera, i Zama, at i Miza: deti ilang anak nang Basemat, a asawa nang Esau. 	

Genesis <lbl>36:14 </lbl>	At deti ilang anak nang Aholibama a anak nang babaing Ana, a anak nang babaing Zibeon, a asawa nang Esau: at ding ayanak na kang Esau i Jeus, at i Jalam, at i Core. 	

Genesis <lbl>36:15</lbl> 	Deti ilang pekabuntuk karing anak nang Esau: ding anak nang Elifaz a pangane nang Esau: ing pekabuntuk a i Teman, ing pekabuntuk a i Omar, ing pekabuntuk a i Zefo, ing pekabuntuk a i Kenaz, 	

Genesis <lbl>36:16</lbl> 	Ing pekabuntuk a i Core, ing pekabuntuk a i Gatam, ing pekabuntuk i Amalek: deti ila ding pekabuntuk a menibatan kang Elifaz king labuad ning Edom: deti ilang anak nang lalaking Ada. 

Genesis <lbl>36:17</lbl> 	At deti ila ding anak nang lalaking Rewel, a anak nang lalaking Esau: ing pekabuntuk a i Nahat, ing pekabuntuk a i Zera, ing pekabuntuk a i Miza: deti ilang pekabuntuk a menibatan kang Rewel king labuad na ning Edom; deti ilang anak nang lalaking Basemat, a asawa nang Esau. 

Genesis <lbl>36:18</lbl> 	At deti ilang anak nang lalaking Aholibama, a asawa nang Esau: ing pekabuntuk a i Jeus, ing pekabuntuk a i Jalam, ing pekabuntuk a i Core: deti ilang pekabuntuk a menibatan kang Aholibama a anak nang babaing Ana, a asawa nang Esau. 	

Genesis <lbl>36:19</lbl> 	Deti ilang anak nang lalaking Esau, at deti ding karelang pekabuntuk: a ya ing Edom. 	

Genesis <lbl>36:20</lbl> 	Deti ilang anak nang lalaking Seir a Horeo, a manuknangan king labuad: i Lotan at i Sobal at i Zibeon at i Ana, 	

Genesis <lbl>36:21</lbl> 	At i Dizon at i Ezer at i Dizan: deti ilang pekabuntuk a menibatan karing Horeos, ding anak nang Seir king gabun na ning Edom. 	

Genesis <lbl>36:22</lbl> 	At ding anak nang Lotan ila i Hori at i Heman; at ing kapatad nang babaing Lotan ya pin i Timna. 	

Genesis <lbl>36:23</lbl> 	At deti ila ding anak nang Sobal: i Alban at i Manahat at i Ebal, i Sefo at i Onam.

Genesis <lbl>36:24</lbl> 	At deti ila ding anak nang Zibeon: i Aya at i Ana; iti ya i Ana a mekakit mapaling sibul king ilang, inyang pakanan no ding asno nang Zibeon a keang ibpa. 	

Genesis <lbl>36:25</lbl> 	At deti ila ding anak nang Ana: i Dizon at i Aholibama a anak nang babaing Ana. 	

Genesis <lbl>36:26</lbl> 	At deti ila ding anak nang Dizon: i Hendam at i Hesban at i Itran at i Cheran. 	

Genesis <lbl>36:27</lbl> 	Deti ding anak nang Ezer: i Bilhan at i Zaavan at i Acan. 

Genesis <lbl>36:28</lbl> 	Deti ding anak nang Dizan: i Hus at i Aran. 

Genesis <lbl>36:29</lbl> 	Deti ilang pekabuntuk a menibatan karin Horeos: ing pekabuntuk a i Lotan, ing pekabuntuk a i Zobal, ing pekabuntuk a i Zibeon, ing pekabuntuk a i Ana, 	

Genesis <lbl>36:30</lbl> 	Ing pekabuntuk a i Dizon, ing pekabuntuk a i Ezer, ing pekabuntuk a i Dizan: deti ilang pekabuntuk a menibatan karing Horeos, agpang karing karelang pekabuntuk king labuad na ning Seir. 	

Genesis <lbl>36:31</lbl> 	At deti ila ding ari a sinakup king labuad ning Edom, bayu ya migari ing ninumang ari karing anak na ning Israel. 	

Genesis <lbl>36:32</lbl> 	At i Bela a anak nang lalaking Beor migari ya king Edom; at ing laguiu na ning keang ciudad Dinaba. 	

Genesis <lbl>36:33</lbl> 	At mete ya i Bela, at migari yang kalili na i Jobab a anak nang Zera, a tau Bozra. 	

Genesis <lbl>36:34</lbl> 	At mete ya i Jobab, at migari yang kalili na i Husam king labuad da ding Temaneos. 	

Genesis <lbl>36:35</lbl> 	At mete ya i Husam, at migari yang kalili na i Hadad a anak nang Bedad, a ya naman ing sinugat kang Midian king marangle nang Moab: at ing laguiu na ning keang ciudad Avit. 	

Genesis <lbl>36:36</lbl> 	At mete ya i Adad, at migari yang kalili na i Samla a tau Mazreca. 

Genesis <lbl>36:37</lbl> 	At mete ya i Samla, at migari yang kalili na i Saul a tau Rehabot a lele Ilug. 	

Genesis <lbl>36:38 </lbl>	At mete ya i Saul, at migari yang kalili na i Baal-hanan a anak nang Acbor. 	

Genesis <lbl>36:39</lbl> 	At mete ya i Baal-hanan a anak nang Acbor, at migari yang kalili na i Hadar: at ing laguiu na ning keang ciudad Pau; at ing laguiu na ning keang asawa Mehetabel, a anak nang Matred, a anak nang babaing Mezahab. 

Genesis <lbl>36:40</lbl> 	At deti ding laguiu ra ding pekabuntuk a menibatan kang Esau, agpang karing karelang sapni, agpang karing karelang karinan, at king uli ding kerelang laguiu: ing pekabuntuk a i Timna, ing pekabuntuk a i Elva, ing pekabuntuk a i Jetet, 	

Genesis <lbl>36:41</lbl> 	Ing pekabuntuk a i Aholibama, ing pekabuntuk a i Ela, ing pekabuntuk a i Pinon, 	

Genesis <lbl>36:42</lbl> 	Ing pekabuntuk a i Kenaz, ing pekabuntuk a i Teman, ing pekabuntuk a i Mibzar, 	

Genesis <lbl>36:43</lbl> 	Ing pekabuntuk a i Magdiel, ing pekabuntuk a i Iram: Deti ilang pekabuntuk king Edom, agpang karing karelang tuknangan king labuad a karelang bandi. Iti ya pin i Esau a ibpa ra ding Idumeos. 	

Genesis <lbl>37:1</lbl> 	At menuknangan ya i Jacob king labuad a nung nuya menaliwang balayan i ibpa na, king labuad na ning Canaan. 

Genesis <lbl>37:2</lbl> 	Deti ilang dai nang Jacob. I Jose atin neng labingpitung banua, migpastul yang kawan a kayabe ra ding keang kapatad; at ya anak yang kayabeabe ra ding anak nang Bilha, at ding anak nang Zilpa, a asawa na ning keang ibpa: at migdala yang balita i Jose tungkul king dewakan da king karelang ibpa. 

Genesis <lbl>37:3</lbl> 	Ngeni pakamalan neng Israel i Jose a maiguit karing sabla nang anak, uling ya ing anak na king keang ketuan: at ya guewa neng metung a tunica a maki sari-saring kule. 	

Genesis <lbl>37:4</lbl> 	At ikit de ding keang kapatad king ya pakamalan ne ning keang ibpa a maiguit karing anggang kapatad na; at ya kasaman de, at e malyaring pakisabian deng payapa. 	

Genesis <lbl>37:5</lbl> 	At meninap ya i Jose metung a paninap, at selita ne karing keang kapatad: at lalu re pang akasaman. 	

Genesis <lbl>37:6</lbl> 	At sinabi na karela, Pakiramdaman yu, ipagamuamu ku kekayu, iting paninap a apaninap ku: 	

Genesis <lbl>37:7</lbl> 	Uling oini, manali tamu king aptas ning trigo king marangle, at, oini, tinalakad ing kakung aptas, at, makatalakad matulid; at, oini, ing kekong aptas dinatang makapatulug, at gagalang king kakung aptas. 

Genesis <lbl>37:8</lbl> 	At sinabi ra kea ding keang kapatad, Magari ka waring tune kekame? o papanginu ka waring tune kekame? At lalu re pang kesaman king uli na ning keang paninap, at ding keang amanu. 	

Genesis <lbl>37:9</lbl> 	At meninap ya pang aliwang paninap, at selita ne karing keang kapatad, at sinabi na, Oini, aku meninap kung aliwang paninap pa; at, oini, king ing aldo at ing bulan at ding labingmetung a batuin guinalang la kanaku. 

Genesis <lbl>37:10</lbl> 	At selita ne king keang ibpa, at karing keang kapatad; at sebianan neng ibpa na, at sinabi na kea, Nanung paninap iting apaninap mu? Tune waring ume ku at i indu mu at ding kekang kapatad at ikami duku ke king gabun king arap mo? 

Genesis <lbl>37:11</lbl> 	At ding keang kapatad mariria la kea; dapot sinimpan nang ibpa ra king keang pamiisip iting salita. 	

Genesis <lbl>37:12</lbl> 	At mine la ding keang kapatad bang magpastul karing kawan ning karelang ibpa king Sichem. 	

Genesis <lbl>37:13</lbl> 	At sinabi nang Israel kang Jose, E la wari magpastul karing kawan ding kapatad mu king Sichem? Ume ka keni, at utusan daka karela. At mekibat ya kea, Ati ku keni. 	

Genesis <lbl>37:14</lbl> 	At ya sinabi na kea, Ume ka ngeni, lawan mu nung mayap la ding kapatad mu, at nung mayap la ding kawan; at dalan mu kaku ing balita. Makanian neng inutusan a ibat king libis ning Hebron, at mine ya king Sichem. 

Genesis <lbl>37:15</lbl> 	At ikit ne ning metung a tau, at, oini, galagala ya king marangle: at kitnan ne ning taung ita, ngana, Nanung panintunan mu? 	

Genesis <lbl>37:16</lbl> 	At sinabi na, Panintunan ko ding kakung kapatad: ipagamuamu ku keka, sabian mo kaku, nung nuro papastulan ding kawan. 

Genesis <lbl>37:17</lbl> 	At sinabi ning tau, Meko no keti; uling dimdam kung karelang sinabi, Tana ume ta king Dotan. Kanita i Jose tikian nala ding keang kapatad, at ikit no king Dotan. 

Genesis <lbl>37:18</lbl> 	At karela yang abatiawan king marayu, at bayu ya milapit karela, minala lang salang kea bareng paten. 	

Genesis <lbl>37:19</lbl> 	At sinabi na ning metung at metung, Oini, daratang ya ing mapaninap. 	

Genesis <lbl>37:20</lbl> 	Ume ko pin keni ngeni, patayan taya, at iyugse taya king metung karing talaga, at sabian tamu, Metung yang ganid a marawak ing linaklak kea: at akit tamu nung nanung mapalyari karing keang paninap. 	

Genesis <lbl>37:21</lbl> 	At dimdam nang Ruben, at linigtas ne king karelang gamat, a sinabi na, E taya papatayan. 	

Genesis <lbl>37:22</lbl> 	At sinabi nang Ruben karela, E tamu mibububung daya; iyugse ye king talagang iti a atiu king ilang, dapot e ye bubuatanan gamat: bang aligtas ne king karelang gamat, bayang makapibalik kang ibpa na. 

Genesis <lbl>37:23</lbl> 	At milyari, inyang datang ya i Jose karing keang kapatad, linubas da ing imalan nang Jose, ing tunica nang susulud a ating miyayaliwang kule; 	

Genesis <lbl>37:24</lbl> 	At karela yang telanan, at inugse re king talaga: at ing talaga malangi ya, ala yang danum.

Genesis <lbl>37:25</lbl> 	At pesilukluk lang mengan tinape: at tinas do ding karelang mata at linawe la, at, oreni, ing metung a tapuk a Ismaelitas ibat la Galaad, at ding karelang camello magdala lang pabanglu at balsamo, at mira, a darala ra Egipto. 	

Genesis <lbl>37:26</lbl> 	At sinabi nang Juda karing keang kapatad, Nanung apakinabang tamu nung paten taya ing kekatang kapatad at ilijim ing keang daya? 

Genesis <lbl>37:27</lbl> 	Ume ko keni, at kekatayang pisali karing Ismaelitas, at e taya bubuatanan gamat: uling kapatad taya, laman taya. At ding keang kapatad mekiramdam la kea. 

Genesis <lbl>37:28</lbl> 	At lalabas la ding Madianitas, a mangalakal; at karela yang sinaka i Jose king talaga, at pisali re i Jose karing Ismaelitas aduangpulu kapising pilak. At dela re i Jose karin Egipto. 	

Genesis <lbl>37:29</lbl> 	At mibalik ya i Ruben king talaga; at, oini, i Jose alayu king talaga; at guinabak na ing keang imalan. 

Genesis <lbl>37:30</lbl> 	At mibalik ya karing keang kapatad, at sinabi na, Alayu ing anak; at aku, nuku ume? 

Genesis <lbl>37:31</lbl> 	At kinua ra ing tunica nang Jose, at mekamate lang metung a lalaking kambing, at karelang tilbug ing imalan king daya; 	

Genesis <lbl>37:32</lbl> 	At karelang peparala ing tunicang maki sarisaring kule, at dela ra kang ibpa ra, at sinabi ra, Ikit miya iti: kilalanan me ngeni nung ya ing tunica na ning kekang anak o aliwa. 	

Genesis <lbl>37:33</lbl> 	At akilala ne, at sinabi na, Ing tunica na pin ning kakung anak, metung yang ganid a marawak ing linaklak kea; i Jose alang salang mengapirapirasu ya. 

Genesis <lbl>37:34</lbl> 	At guinabak nang Jacob ing keang imalan, at keang dininan king magaspang a imalan ing keang balakang, at menangis yang makabang aldo dikil king keang anak. 	

Genesis <lbl>37:35</lbl> 	At pesitalakad la ding anggang anak nang lalaki at babai bareng pamatulan; dapot sikuil na ing pangapatulan na, at sinabi na, Uling kuldas kung tatangis king kakung anak angga king kutkutan. At tengisan ne ning keang ibpa. 	

Genesis <lbl>37:36</lbl> 	At pisali re ding Madianitas karin Egipto kang Potifar, metung a oficial nang Faraon, capitan de ding bante. 	

Genesis <lbl>38:1</lbl> 	At milyari king panaun a ita, a kinawani ya i Juda karing keang kapatad, at mibalik ya king metung a Adulamita a ing laguiu na Hira. 	

Genesis <lbl>38:2</lbl> 	At ikit ne karing Juda ing anak nang babai ning metung a Cananeo a ing keang laguiu Sua; at kinua ne, at mekiabe ya kea. 	

Genesis <lbl>38:3</lbl> 	At kinagli ya, at menganak yang metung a lalaki; at pemalaguiuwan neng Er. 	

Genesis <lbl>38:4</lbl> 	At kinagli yang pepasibayu, at menganak yang metung a lalaki; at pemalaguiuwan neng Onan, 	

Genesis <lbl>38:5</lbl> 	At pasibayu yang menganak metung a lalaki, at pemalaguiuwan neng Sela: at ya atiu king Kizib, kanitang penganak ne. 

Genesis <lbl>38:6</lbl> 	At i Juda kinanua yang maguing asawa na ning keang pangane a i Er, a ing keang laguiu Tamar. 	

Genesis <lbl>38:7</lbl> 	At i Er, a pangane nang Juda, meguing marawak ya king panimanman nang GUINU; at pete neng GUINU. 	

Genesis <lbl>38:8</lbl> 	At sinabi nang Juda kang Onan, Makiabe ka king asawa na ning kekang kapatad a lalaki, at daptan mu ing katungkulan na ning kapatad mu king pangaasawa na kea, at italakad mu ing bini ning kapatad mu. 	

Genesis <lbl>38:9</lbl> 	At balu nang Onan a e maguing kea ing bini; at milyari, inyang sisiping ya king asawa na ning keang kapatad, at yugse na king gabun, magkang dinan neng bini ing keang kapatad. 

Genesis <lbl>38:10</lbl> 	At ing kabagayan a depatan na marawak king panlalawe nang GUINU: at pete naya naman. 	

Genesis <lbl>38:11</lbl> 	Kanita sinabi nang Juda kang Tamar a keang manuyang a babai, Manatili kang mebalung babai king bale na ning kekang ibpa, angga king dagul ya i Sela a kanakung anak a lalaki; uling sinabi na, Magkang mate ya naman, anti mo ding keang kapatad. At mine ya i Tamar at menuknangan ya king bale na ning keang ibpa. 	

Genesis<lbl> 38:12</lbl> 	At dinalan ing makabang aldo, mete ya ing anak nang Sua, a asawa nang Juda; at mipatulan ya i Juda, at minta ya karing manurud tupa Timnas, ya at ing keang kaluguran a i Hira a Adulamita.

Genesis<lbl> 38:13</lbl> 	At belita ra kang Tamar, a sinabi ra, Oini, ing kekang katiwangan a lalaki minta ya king Timnas bang manurud karing keang tupa. 	

Genesis <lbl>38:14</lbl> 	At miglukas yang imalan a pangabalu, at migtakap ya king keang bungbung, at binalut na ing sarili na, at linuknuk ya king pasbul na ning Enaim, a atiu king dalan ning Timnas; uling ikit na king i Sela maragul ne, at e ya miabie kea a maguing asawa na. 	

Genesis <lbl>38:15</lbl> 	Inyang akit neng Juda, inisip nang patutut ya; uling migtakap yang lupa. 	When Judah saw her, he thought her to be an harlot; because she had covered her face.
Genesis <lbl>38:16</lbl> 	At linapit ya kea king lele na ning dalan, at sinabi na, Lumapit ka ipagamuamu ku keka, king aku pasipingan muku keka: uling e ne balu king ya ing keang manuyang a babai. 

Genesis <lbl>38:17</lbl> 	At sinabi na, Paralan dakang metung a anak kambing a ibat king kawan. At keang sinabi, Dinan mukung sangla, king ipadala muya? 

Genesis <lbl>38:18</lbl> 	At sinabi na, Nanung sangla a ibie ku keka? At sinabi na, Ing kekang panatak at ing kekang babat, at ing tukud a darala mu king gamat. At binie no kea, at siniping ya kea, at kinagli ya king uli na. 	

Genesis <lbl>38:19</lbl> 	At mibangun ya, at meko ya, at leko ne ing keang bungbung, at sinulud na ing imalan nang pangabalu. 	

Genesis <lbl>38:20</lbl> 	At pepadala neng Juda ing anak ning kambing king pamamilatan na ning gamat na ning keang kakaluguran a Adulamita, bang tanggapan no ding sangla king gamat na ning babai: dapot e ne ikit. 	

Genesis <lbl>38:21 </lbl>	Kanita kitang ne karing tau king karinan a ita, a sinabi na, Nuya karin ing patutut a atiu king lele ning dalan ning Enaim? At karelang sinabi, Alang ninumang patutut keti. 

Genesis <lbl>38:22</lbl> 	At mibalik ya kang Juda, at sinabi na, E ke ikit; at makanian mu naman ding tau king karinan a ita sinabi ra, E mika atin keting patutut. 	

Genesis <lbl>38:23</lbl> 	At sinabi nang Juda, Pabustan yang bandian ne, magkang dumine tamu: oini, kaku yang pepadala ing anak ning kambing a iti, at e me ikit. 	

Genesis<lbl> 38:24</lbl> 	At milyari inyang milabas ing ating atlung bulan, a apamalita ra kang Juda, a sinabi ra, Ing kekang manuyang a i Tamar makipangalugud ya; at makakayaliwa kaniti, oini, mabuktut ya king pamakipangalugud. At sinabi nang Juda, Ilual ye, bayang dulukan. 	

Genesis <lbl>38:25 </lbl>	Kanitang ilual de, mitubud ya king keang katiwangan a lalaki, a sinabi na, King lalaking maki bandi kareni, mebuktut ku: at sinabi na, Pagamuamu ku keka, king kilalanan mula, nung kaninu la deni, ing panatak, at ing babat, at ing tukud. 

Genesis <lbl>38:26 </lbl>	At akilala nong Juda, at sinabi na, ya banal ya pa kanaku, uling e ke binie kea i Selang anak ku. At e ku ne pasibayung akilala pa. 	

Genesis <lbl>38:27</lbl> 	At milyari king keang pamirandam, oreni, kambal la ding atiu king keang atian. 

Genesis <lbl>38:28</lbl> 	At milyari, inyang mirandam ya, liwal ne ning metung ing keang gamat: at telanan ne ning ilut at telian ne king gamat king metung a sinulad a malutu, sinabi na, Ini ing minunang linual. 	

Genesis <lbl>38:29</lbl> 	At milyari, pangaurung na ning keang gamat, king, oini, ing keang kapatad linual ya: at keang sinabi, Baket magpiglas ka? uli na nita pemalaguiuwan neng Fares, 	

Genesis <lbl>38:30</lbl> 	At kaibat linual ya ing keang kapatad, a iti ing maki sinulad a malutu king gamat, at inaus nang Zera ing keang laguiu. 	

Genesis <lbl>39:1</lbl> 	At dela re i Jose karin Egipto; at seli neng Potifar a oficial nang Faraon, a capitan ding bante, a lalaki yang tau Egipto, seli ne king gamat da ding Ismaelitas, a migdala kea karin. 	

Genesis <lbl>39:2</lbl> 	At i GUINU atiu kang Jose, at meguing lalaki yang mapalad; at ya atiu king bale na ning keang guinu a tau Egipto. 

Genesis <lbl>39:3</lbl> 	At ikit na ning keang guinu king i GUINU atiu kea, at ing anggang daraptan na panuanan nang GUINU king keang gamat. 	

Genesis <lbl>39:4</lbl> 	At mekakit yang kalam i Jose king keang panlalawe, at ya talapanibala ne: at guewa neng talasiasat king keang bale, at ing sablang kayatinan na penibala na king keang gamat. 	

Genesis <lbl>39:5</lbl> 	At milyari manibat king panaun a guewa neng talasiasat king keang bale, at king sablang kayatinan na, pepanuanan neng GUINU ing bale na ning tau Egipto king uli nang Jose; at ing pamipanuan nang GUINU atiu king anggang kayatinan na, king bale at king marangle. 	

Genesis <lbl>39:6 </lbl>	At keang penibala ing sablang atiu kea king gamat nang Jose; at e ya makialam king nanumang bague a kayatinan na, nung e mu king tinape a keang kakanan. At i Jose masanting ya, at piluluguran. 	

Genesis <lbl>39:7</lbl> 	At milyari pangayari na ning bague a iti, king ing asawa na ning keang guinu dinangat no ding mata na kang Jose; at sinabi na, Sipingan muku. 	

Genesis <lbl>39:8</lbl> 	Dapot tinanggui ya, at sinabi na king asawa na ning keang guinu, Oini, ing kakung guinu e ya makialam kanaku tungkul king atiu keti bale, at ing sablang kayatinan na penibala na king kakung gamat: 

Genesis <lbl>39:9</lbl> 	Ya e ya maragul king bale iti a maiguit kanaku; ni ya ala yang pigkait kanaku nanumang bague nung e mu ika, uling asawa naka: Makananu ku ping daptan iting maragul a dewakan, at mikasala salang king Dios? 

Genesis <lbl>39:10</lbl> 	At milyari, kabang ya makisabi ya kang Jose aldo-aldo, at e ya mekiramdam kea, a sipingan ne o makiabe ya kea. 

Genesis <lbl>39:11</lbl> 	At milyari king panaun a iti, a linub ya king bale banang daptan ing keang dapat; at karin alalu ding tau king kilub ning bale. 	

Genesis <lbl>39:12</lbl> 	At telanan ne imalan, ngana, Sipingan muku: at likuan na ing keang imalan king gamat na, at tinakas ya, at linual ya. 	

Genesis <lbl>39:13 </lbl>	At milyari, pamanakit nang likuan na ing keang imalan king gamat na, at tinakas ya lual. 	

Genesis <lbl>39:14 </lbl>	Minaus yang tau king keang bale, at karela sinabi na, Ikit yu na, pigdala nakatamung metung a Hebreo banakatang biruan: linapit ya kaku banakung sipingan, at aku kinulisak kung masikan. 

Genesis <lbl>39:15</lbl> 	At milyari, inyang damdaman nakung sikan ku ing siwala ku at kinulisak, likuan na ing keang imalan king siping ku, at tinakas yang linual. 	

Genesis<lbl> 39:16 </lbl>	At binili na ing imalan king keang siping angga king dinatang ya ing keang guinu king keang bale. 

Genesis <lbl>39:17</lbl> 	At selese na kea agpang king pangasabing iti, a ngana, Linapit ya kanaku ing ipus a Hebreo, a dela mu keti kekatamu, banakung biruan: 

Genesis <lbl>39:18</lbl> 	At milyari, inyang sikan ku ing kanakung siwala ku at kukulisak ku, likuan na ing imalan na king siping ku, at tinakas ya lual. 

Genesis <lbl>39:19</lbl> 	At milyari, inyang damdaman na ning keang guinu ing amanu ning keang asawa, a sinabi na kea, ngana, Makanian a pangaparalan ing depat na kaku ning kekang ipus; milablab ing keang mua. 

Genesis <lbl>39:20</lbl> 	At dela ne ning keang guinu i Jose, at binili ne king sukulan, karinan a pikukulungan da ding makasukul ning ari: at karin ya king sukulan. 

Genesis <lbl>39:21 </lbl>	Dapot i GUINU atiu kang Jose, at pepakit na kea ing ganaka, at dininan neng kalam king panlalawe na ning katiwala king sukulan. 

Genesis <lbl>39:22</lbl> 	At pepanibala na ning katiwala king sukulan king gamat nang Jose ding anggang makasukul a atiu king sukulan: at ing anggang daraptan da karin, ya ing darapat. 	

Genesis <lbl>39:23</lbl> 	E na lalawan ning katiwala ning sukulan ing nanumang bague a atiu king keang gamat, uling i GUINU kayantabe ne; at ing keang daraptan, panuanan nang GUINU. 	

Genesis <lbl>40:1</lbl> 	At milyari pangaibat na ning bague a iti, king ing katiwala na ning ari king Egipto at ing keang mangawang tinape mikasala la salang king karelang guinu a ari king Egipto. 	

Genesis <lbl>40:2</lbl> 	At mikasbu ya i Faraon laban karing adua nang talapanibala, laban king pekapun da ding katiwala, at king pekapun da ding mangawang tinape. 

Genesis <lbl>40:3</lbl> 	At sinukul no king sukulan, king bale na ning capitan ding bante, king sukulan, a kesukulan nang Jose. 	

Genesis <lbl>40:4</lbl> 	At binie no ning capitan ding bante kang Jose, at ya ing memajala karela: at menuknangan lang ditak a panaun king sukulan. 	

Genesis <lbl>40:5</lbl> 	At ila parapara lang meninap, ing balang katau king keang paninap, king misan a bengi, ing balang katau agpang king kasalesean na ning keang paninap, ing katiwala at ing mangawang tinape ning ari Egipto, mung ninu ding makasukul king sukulan. 	

Genesis <lbl>40:6</lbl> 	At i Jose pintalan nala panga abak, at ikit nala, at, oreni, malungkut la. 

Genesis <lbl>40:7</lbl> 	At kitnan nala ding talapanibala nang Faraon a kayabe na king sukulan king bale na ning keang guinu, a sinabi na, Baket malungkut kong akakit ku ngening aldo iti? 	

Genesis <lbl>40:8</lbl> 	At sinabi ra kea, Meninap kaming metung a paninap, at ala ninumang makapalino. At sinabi na karelang Jose, E wari king Dios ing pamipalino? Ipagamuamu ku kekayu, a salesean yu kanaku. 	

Genesis <lbl>40:9</lbl> 	At ing pekapun ding katiwala selese na kang Jose ing keang paninap, at sinabi na kea, King kakung paninap, oini, ing kapun a wake king arapan ku; 	

Genesis <lbl>40:10</lbl> 	At king pun na ning wake ating atlung sanga: at deti anti lang mamuku, at lalsut la ding sampaga na; at ding sapunggul na pesipamunga lang uvas a malulut: 	

Genesis <lbl>40:11</lbl> 	At ing copa nang Faraon atiu king kakung gamat; at kinanua ku karing uvas, at pisla kula king copa nang Faraon, at binie ke ing copa king gamat nang Faraon. 	

Genesis <lbl>40:12</lbl> 	At sinabi nang Jose kea, oini ing kalinawan na nita: ding atlung sanga atlu lang aldo;

Genesis <lbl>40:13</lbl> 	King lub ning atlung aldo italakad neng Faraon ing kekang buntuk, at isubli naka king kekang katungkulan: at ibie me ing copa nang Faraon king keang gamat, anti mo ing sadia mung daraptan kanitang katiwala naka. 

Genesis <lbl>40:14</lbl> 	Dapot ganakan muku panga mipakayap na ka, at pagamuamu ku keka, at pakitanan mukung mayap a lub, at saglawayan muku kang Faraon, at ilako muku king bale a iti: 	

Genesis <lbl>40:15</lbl> 	Uling tune a aku penako raku king labuad da ding Hebreos: at keti naman ala kung daraptan nanuman bang ibili raku king sukulan. 

Genesis <lbl>40:16</lbl> 	Inyang akit na ning pekapun da ding magtitinape king mayap a pangapalino, sinabi na kang Jose, Aku meninap ku naman, at, oini, atlung salikap a tinape maputi atilu king babo na ning buntuk ku: 	

Genesis <lbl>40:17</lbl> 	At king kabababawan ning salikap ating sarisaring pamangan a linutu ding mangawang tinape dikil kang Faraon; at pengan da ding ayup ing king salikap a atiu king babo kung buntuk. 	

Genesis <lbl>40:18</lbl> 	At i Jose mekibat ya at sinabi na, Oini ing kalinawan na nita: Ding atlung salikap atlu lang aldo; 	

Genesis <lbl>40:19</lbl> 	King lub ning atlung aldo italakad neng Faraon ing kekang buntuk, bang ilako keka, at ibitin naka king metung a pun ning dutung; at kanan da ding ayup ing kekang laman. 

Genesis <lbl>40:20</lbl> 	At milyari inyang katlung aldo, ya ing aldo a kebaitan nang Faraon, guinawa yang metung a pamagtau karing anggang ipus na: at telakad ne king libutad ding keang ipus ing buntuk na ning pekabuntuk da ding katiwala, at ing buntuk na ning pekapun ding mangawang tinape. 	

Genesis <lbl>40:21</lbl> 	At sibli ne ing pekabuntuk da ding katiwala king keang pangakatiwala; at pasibayu binie ne ing copa king gamat nang Faraon: 

Genesis <lbl>40:22</lbl> 	Dapot ing pekabuntuk da ding magtitinape binitin ne: anti mo ing pepalino na karelang Jose. 	

Genesis <lbl>40:23</lbl> 	Makanian man e ne aganaka i Jose ning pekabuntuk ding katiwala, nung e akalinguan ne. 	

Genesis <lbl>41:1</lbl> 	At milyari king kapupusan na ning aduang banuang ganap, i Faraon meninap ya: at, oini, makatalakad ya king lele ning ilug. 	

Genesis <lbl>41:2</lbl> 	At, oreni, sinaka la king ilug ding pitung vaca, masanting la anyu at mataba laman; at mamangan la king katalaiban. 	

Genesis <lbl>41:3</lbl> 	At, oreni, ding aliwang pitung vaca sinaka la king ilug king gugulutan da, maitsura ing karelang anyu at payat ing karelang laman, at tinuknang la king siping da ding minunang vaca king lele ning ilug. 

Genesis <lbl>41:4</lbl> 	At ding vacang maitsura anyu at payat a laman liklak dala ding pitung vacang masanting a anyu at mataba. Kanita miguising ya i Faraon. 	

Genesis <lbl>41:5</lbl> 	At ya metudtud ya at meninap yang kaduang ukdu: at, oreni, ding pitung pinusu a mangataba at mangayap, a linsut king metung muring tangke. 	

Genesis <lbl>41:6</lbl> 	At, oreni, ding pitung pinusu a payat at papaspas na ning angin king aslagan, pesitubu lang makatuki karela. 	

Genesis <lbl>41:7</lbl> 	At ding pitung pinusung payat pengan dala ding pitung pinusung mataba at mitmu. At miguising ya i Faraon, at, oini, metung mung paninap. 

Genesis <lbl>41:8</lbl> 	At milyari king kamamaranunan ing keang espiritu melingasngas ya; at mitubud ya at pepayaus nala ding anggang magos king Egipto, at ding anggang biasa karin: at selese nang Faraon karela ing keang paninap; dapot alang makapalino kang Faraon. 

Genesis <lbl>41:9</lbl> 	Kanita miniabi ya ing pekabuntuk ding katiwala kang Faraon, a sinabi na, Aganaka ku king aldo iti ing kanakung kasalanan: 	

Genesis <lbl>41:10</lbl> 	Mikasbu ya i Faraon tungkul karing keang ipus, at pepasukul daku king bale na ning capitan ding bante, aku at ing pekabuntuk da ding mangawang tinape: 	

Genesis <lbl>41:11</lbl> 	At meninap kami king paninap king misan a bengi, aku at ya; meninap keng adua agpang king kalinawan ning kekeng paninap. 

Genesis <lbl>41:12</lbl> 	At atiu karin kayabe mi ing metung a kayanakan, metung yang Hebreo, ipus ne ning capitan ding bante; at ya ing kekeng selitanan, at ya pepalino na kekami ing kekeng paninap; at pepalino na king balang metung agpang king keang apaninap. 	

Genesis <lbl>41:13</lbl> 	At milyari, nung makananu ing binie nang kalinawan kekami makanian ing mepalyari; aku pepabalikan daku king kakung katungkulan, at ya pepabitin de. 

Genesis <lbl>41:14</lbl> 	Kanita i Faraon mitubud ya at pepayaus ne i Jose, at liwal deng mirarapal king sukulan: at menurud ya at mibablas, at mine ya kang Faraon. 	

Genesis <lbl>41:15</lbl> 	At sinabi nang Faraon kang Jose, Meninap kung metung a paninap, at alang makapalino: at dimdam ku ing sabi tungkul keka a pamanamdam mu king metung a paninap a pepalino mu. 

Genesis <lbl>41:16</lbl> 	At mekibat ya i Jose kang Faraon, a sinabi na, Ala kanaku: ing Dios ya ing munie pakibat a kapayapan kang Faraon. 	

Genesis <lbl>41:17</lbl> 	At selita nang Faraon kang Jose, King kakung paninap, oini, makatalakad ku king siping ning ilug:

Genesis <lbl>41:18</lbl> 	At, oini, sinaka la king ilug ding pitung vaca, a mangataba laman at mangasanting a anyu; at mamangan la king katalaiban: 

Genesis <lbl>41:19</lbl> 	At, oreni, ding aliwang pitung vaca a sasaka king gugulutan da, payat la at mipakaitsura ing anyu ra at payat la laman, kapilan man e ku mekakit king mabilug nang labuad ning Egipto a kalupa ra deta king dewakan: 

Genesis <lbl>41:20</lbl> 	At pengan do ding pitung vacang payat at maitsura ding pitung vacang mumuna a mangataba: 

Genesis <lbl>41:21</lbl> 	At inyang apangan dala, malyaring matalastas ing pangapangan da; dapot ing karelang anyu maitsura murin anti mo ing sadia. Kanita miguising ku. 	

Genesis <lbl>41:22</lbl> 	At ikit ku naman king paninap ku, at, oreni, ding pitung pinusu linsut la king metung muring tangke, mangataba la at mangayap: 

Genesis <lbl>41:23</lbl> 	At, oreni, ding pitung pinusu, malangi, payat, at papaspas no ning angin king aslagan, tinubu lang katuki ra deti: 

Genesis <lbl>41:24</lbl> 	At ding pitung pinusung payat pengan do ding pitung pinusung mayap: at kakung selese karing magos; at alang makapabalu kanaku kaniti. 

Genesis <lbl>41:25</lbl> 	At sinabi nang Jose kang Faraon, Ing paninap nang Faraon metung mu: nung nanu ing ume nang daptan na ning Dios pepabalu na kang Faraon. 

Genesis <lbl>41:26</lbl> 	Ding pitung vacang mangasanting pitu lang banua; at ding pitung pinusung mayap pitu lang banua: ing paninap metung mu. 

Genesis <lbl>41:27</lbl> 	At ding pitung vacang payat at maitsura a sasakang tutuki king gugulutan da deti pitu lang banua, at anti murin ding pitung pinusung alang laman a papaspas na ning angin king aslagan; maguing pitung banuang danup. 	

Genesis <lbl>41:28</lbl> 	Iti ing bague a sinabi ku kang Faraon: nung nanu ing ume nang daptan na ning Dios pepakilala na kang Faraon. 	

Genesis <lbl>41:29</lbl> 	Oini, datang ing pitung banuang maragul a kabsi king mabilug nang labuad ning Egipto: 	

Genesis <lbl>41:30</lbl> 	At karin salisi, panga-ibat na nita ing pitung banuang danup; at ing mabilug a kabsi makalinguan king gabun na ning Egipto; at ing danup lipulan na ing labuad; 

Genesis <lbl>41:31</lbl> 	At ing kabsi e na mabalu king labuad king sangkan uli ning danup a tuki; uling binang tutung maragul. 	

Genesis <lbl>41:32</lbl> 	At tungkul king panga-adua ning paninap kang Faraon, uling iting bague telaga na ning Dios, at parapat nang malagawa ning Dios. 

Genesis <lbl>41:33</lbl> 	Ngeni pin manintun ya i Faraon metung a taung maisip at biasa, at ibili ne king labuad na ning Egipto. 	

Genesis <lbl>41:34</lbl> 	Ipaintulut nasang daptan na iting Faraon, at malal yang talapanibala king labuad, at kuanan na ing kalimang dake ning labuad na ning Egipto king lub ning pitung banuang kabsi. 

Genesis <lbl>41:35</lbl> 	At karelang tipunan ing anggang pamangan kaniting mangayap a banuang daratang, at mikamalig king trigo king kayupayan na ning gamat nang Faraon a maguing pamangan da ding ciudades, at isimpan da. 	

Genesis <lbl>41:36</lbl> 	At ing pamangan a mikamalig dikil king labuad king pitung banuang danup, a mapalyari king gabun na ning Egipto; bang ing labuad e mate king danup. 	

Genesis <lbl>41:37</lbl> 	At ing kabagayan meyapan nang Faraon karing keang mata, at karing mata ra ding anggang keang ipus. 	

Genesis <lbl>41:38</lbl> 	At sinabi nang Faraon karing keang ipus, Makakit ta pa wari a aliwang anti ini, taung pakasautan na ning Espiritu ning Dios? 	

Genesis <lbl>41:39</lbl> 	At sinabi nang Faraon kang Jose, Anti na ning pepabalu na keka ning Dios ing sablang bague a iti, alang maisip o biasa mang anti ika: 

Genesis <lbl>41:40</lbl> 	Ika ing magpun king kakung bale, at agpang king kekang amanu makanian mung pamajalan ing balayan ku: king luklukan mung ari karin ku mu bukud maguing matas keka. 

Genesis <lbl>41:41</lbl> 	At sinabi na pang Faraon kang Jose, Oini, aku binili raka king mabilug a labuad ning Egipto. 

Genesis <lbl>41:42</lbl> 	Kanita i Faraon leko ne ing singsing na king keang gamat, at binili ne king gamat nang Jose, at pepasuluran ne king imalan a lienzong masinsin, at pepasulud ne king keang batal ing metung a talikalang guintu. 

Genesis <lbl>41:43</lbl> 	At pepasakayan ne king kadua nang carro a atiu kea; at kukulait da king keang arapan, Isiklaud la ding tud: at inalal deng pekapun king mabilug nang labuad ning Egipto. 	

Genesis <lbl>41:44</lbl> 	At sinabi nang Faraon kang Jose, Aku i Faraon, at nung ala ka e ne itas ning tau ing keang gamat o ing keang bitis king mabilug a labuad ning Egipto. 	

Genesis <lbl>41:45</lbl> 	At pemalaguiuwan neng Faraon i Jose Zapenat-panea; at binie neng asawa na i Asenat, a anak nang Potifar a sacerdote king On. At linual ya i Jose king labuad na ning Egipto. 

Genesis <lbl>41:46</lbl> 	At i Jose atlu neng pulung banua tua kanitang tinalakad ya king arapan nang Faraon a ari Egipto. At meko ya i Jose king arapan nang Faraon, at libutan na ing mabilug nang labuad ning Egipto. 

Genesis <lbl>41:47</lbl> 	At memunga ing gabun king lub ning pitung banua ning kabsi. 

Genesis <lbl>41:48</lbl> 	At tinipun na ing anggang pamangan king lub ning pitung banua a atiu king gabun na ning Egipto, at sininup na ing pamangan karing ciudad: ing pamangan king marangle, a makapatulug king balang ciudad, at sininup na king bala muring ciudad a ita. 

Genesis <lbl>41:49</lbl> 	At i Jose mikamalig yang trigo a anti mong balas king dayatmalat, mipakarakal, angga king e na mabilang; uling alang bilang. 

Genesis <lbl>41:50</lbl> 	At bayu dinatang ing banuang danup penganak no kang Jose ding aduang lalaki, a ayanak na kang Asenat, a anak nang Potifar, a sacerdote king On. 	

Genesis <lbl>41:51</lbl> 	At pemalaguiuwan neng Jose ing pangane Manases: Uling, sinabi na, Pepakalinguan na kanaku ning Dios ing sabla kung kapagalan at ing mabilug nang bale ning kakung ibpa. 	

Genesis <lbl>41:52</lbl> 	At ing pemalaguiu na king kadua Efraim: Uling aku pepalabung naku ning Dios king gabun ning kakung kasakitan.

Genesis <lbl>41:53</lbl> 	At ing pitung banuang kabsi, a atiu king Egipto mepupus na. 

Genesis <lbl>41:54 </lbl>	At ing pitung banuang danup migmulang dinatang, agpang king sinabi nang Jose: at mika danup king mabilug a labuad; dapot king mabilug nang labuad ning Egipto ating tinape. 	

Genesis <lbl>41:55</lbl> 	At kanitang ing mabilug nang labuad ning Egipto meranup, dinalung ing balayan kang Faraon tungkul king tinape: at sinabi nang Faraon karing anggang tau Egipto, Ume ko kang Jose; ing sabian na kekayu, ya ing kekong daptan. 	

Genesis <lbl>41:56</lbl> 	At ing danup atiu king babo na ning mabilug a labuad: at biklat nong Jose ding sablang kamalig, at misali ya karing tau Egipto; uling miraragdag ing danup king labuad ning Egipto. 	

Genesis <lbl>41:57</lbl> 	At ding anggang balen mine la Egipto kang Jose balang manyaling trigo, uling miraragdag ing danup king mabilug a labuad. 	

Genesis <lbl>42:1</lbl> 	Ngeni ikit nang Jacob king ating trigo king Egipto, at sinabi nang Jacob karing keang anak, Baket milalawayan kayu ing metung at metung? 

Genesis <lbl>42:2</lbl> 	At sinabi na, Oini, kanakung dimdam king ating trigo karin Egipto: ume ko karin; at sali ko karin a maguing kekatamu; batang mie, at e tamu mate. 	

Genesis <lbl>42:3</lbl> 	At ding apulu nang kapatad Jose mine lang sinaling trigu karin Egipto.

Genesis <lbl>42:4</lbl> 	Dapot i Benjamin, a kapatad nang Jose, e ne tinubud Jacob a kayabe ra ding keang kapatad; uling ngana, Magkang sakaling ating malyari keang nanumang kapanganiayan.

Genesis <lbl>42:5</lbl> 	At ding anak nang Israel mine la karin a sinaling kayabe ra ding anggang mame karin: uling mikakadanup king labuad na ning Canaan. 	

Genesis <lbl>42:6</lbl> 	At i Jose ya ing gobernador king labuad; ya ing misasali karin sablang balayan king labuad. At dinatang la ding kapatad nang Jose, at memagsakab la king arapan na a ding karelang lupa makasubsub la king labuad. 

Genesis <lbl>42:7</lbl> 	At ikit nong Jose ding keang kapatad, at kea lang akilala, dapot migkanuaring aliwa ya karela, at ya pekisabian no king guilas; at sinabi na karela, Nuko menibatan? At ila sinabi ra, King labuad na ning Canaan bang saling pamangan. 	

Genesis <lbl>42:8</lbl> 	At akilala nong Jose ding keang kapatad, dapot ya e re balu. 	

Genesis <lbl>42:9</lbl> 	At aganaka nang Jose ing paninap a keang apaninap tungkul karela, at karela sinabi na, Tiktik kayu; bang lawan yu ing kalubasan na ning labuad inya mine ko keti. 	

Genesis <lbl>42:10</lbl> 	At sinabi ra kea, Ali, guinu ku, nung e ding kekang talasuyu mine la keti balang saling pamangan. 	

Genesis <lbl>42:11</lbl> 	Ike ngan anak nakami mu ning metung mung lalaki; ikami tau keng tapat, ding kekang talasuyu e la tiktik. 

Genesis <lbl>42:12</lbl> 	At sinabi na karela, Ali, nung e bang lawan yu ing kalubasan ning labuad inya mine ko keti. 

Genesis <lbl>42:13</lbl> 	At sinabi ra, Ikeng talasuyu mu labi keng aduang lalaking mikakapatad, anak nakami ning metung mung lalaki king gabun na ning Canaan; at, oini, ing bungsu atiu kang ibpa mi ngeni, at ing metung ala na yu. 	

Genesis <lbl>42:14</lbl> 	At sinabi na karelang Jose, Yan ing sinabi ku kekayu, ngana, Tiktik kayu: 	

Genesis <lbl>42:15</lbl> 	Kaniti rako asubuk: alangalang king bie nang Faraon e ko mako keti, nung e ya ume keti ing kekong kapatad a bungsu. 

Genesis <lbl>42:16</lbl> 	Itubud ye ing metung kekayu, at idala ne keti ing kekong kapatad, at ikayu masukul kayu, bang masubuk ing kekong amanu, nung katutuan kekayu: o nung ali alangalang king bie nang Faraon tiktik kayu. 	

Genesis <lbl>42:17</lbl> 	At kea la ngang binili a miabeabe king sukulan atlung aldo. 	

Genesis <lbl>42:18</lbl> 	At sinabi nang Jose karela king katlung aldo, Daptan yu iti, at mie kayu; uling tatakut ku king Dios: 

Genesis <lbl>42:19</lbl> 	Nung tau kong tapat malakuan ya ing metung kekayung mikakapatad a makasukul king bale a pisukulan kekayu; dapot ume kayu, dalan yu ing trigo dikil king danup karing kekong katubale:

Genesis <lbl>42:20</lbl> 	At dalan ye kaku ing kekong kapatad a bungsu; kaniti makilala ing kekong amanu, at e ko mangamate. At karelang depatan a makanian. 

Genesis <lbl>42:21</lbl> 	At misabisabi la ing metung at metung, Katutuan king mikasala tamu a laban king kekatang kapatad, uling ikit tamu ing kalungkutan na ning keang kaladua, kanitang magamuamu ya kekatamu, at e taya pekiramdaman; inya daratang kekatamu ing kalungkutan a iti. 	

Genesis <lbl>42:22</lbl> 	At i Ruben mekibat ya karela, ngana, E ku wari sinabi kekayu, ngaku, E ko mikakasala salang king anak; at e yu pakiramdaman? inya naman, oiti, ing keang daya mandalum. 	

Genesis<lbl> 42:23</lbl> 	At e ra balu king ila atalastas nong Jose; uling ating talapanalese karela. 	

Genesis <lbl>42:24</lbl> 	At ya kinawani ya karela, at kiniak ya; at ya mibalik ya karela, at pekisabian nala, at kinua ne karela i Simeon, at telian ne king arapan da ding karelang mata. 	

Genesis <lbl>42:25</lbl> 	Kanita inutus nang Jose king katmuan dala ding karelang bayung king trigo, at ibalik ko ding salapi ning balang metung karing karelang bayung, at dinan dong pamangan king dalan: at depatan da karelang makanian. 	

Genesis <lbl>42:26</lbl> 	At pepapusanan dong trigo ding karelang asno, at meko la a ibat karin. 

Genesis <lbl>42:27</lbl> 	At pamamuklat ning metung karela king keang bayung baneng dinan pamangan ing keang asno king pipanlayunanan, ikit no ding keang salapi; at oreni, atilu king labi na ning bayung. 

Genesis <lbl>42:28</lbl> 	At sinabi na karing keang kapatad, Ding salapi ku misubli la; at, oreni, atilu king kakung bayung: at kinutug ing karelang pusu, at milalawayan la a gagalgal, ngara, Nanu iting depatan na ning Dios kekatamu? 	

Genesis <lbl>42:29</lbl> 	At dinatang la kang Jacob a karelang ibpa king labuad na ning Canaan, at selita ra kea ing anggang milyari karela, a sinabi ra, 

Genesis <lbl>42:30</lbl> 	Ing lalaki, a guinu king labuad a ita, pekisabian nakaming maguilas, at binilang nang anti keng tiktik king labuad. 	

Genesis <lbl>42:31</lbl> 	At sinabi mi kea, Ikami tau keng tapat; e ke tiktik:

Genesis <lbl>42:32</lbl> 	Ikami labi keng aduang lalaking mikakapatad, a anak ning kekeng ibpa: ing metung ala na yu, at ing bungsu atiu king kekeng ibpa ngeni king labuad na ning Canaan. 	

Genesis <lbl>42:33</lbl> 	At sinabi na kekami ning lalaki, a guinu king labuad, Kaniti ku akilala king ikayu tau kong tapat: milakuan ko kanakung metung karing kekong kapatad, at pasipagdala kong trigo tungkul king danup karing kekong katubale, at mako kayu;

Genesis <lbl>42:34</lbl> 	At dalan ye keti kanaku ing kekong kapatad a bungsu: nung makanian akilala ku king e ko tiktik, nung e ikayu tau kong tapat: kaniti isubli ke kekayu ing kekong kapatad, at maglakbe kayu king labuad. 	

Genesis <lbl>42:35 </lbl>	At milyari inyang ilako ra ing laman na ning karelang bayung, king, oini, balang metung makabili la ding salapi rang makabalut karing karelang bayung: at inyang ila at ing karelang ibpa akit dala ding karelang salaping makabalut, mengatakutan la. 	

Genesis <lbl>42:36</lbl> 	At sinabi na karela ning karelang ibpa a i Jacob, Leko yu no kanaku ding kakung anak: i Jose ala na yu, at i Simeon ala na yu, at ilako ye pa i Benjamin: ing sablang bague a iti salang kanaku. 	

Genesis <lbl>42:37</lbl> 	At sinabi nang Ruben king keang ibpa, ngana, Ipapate mula ding adua kung anak, nung warit ya e ke dalan keka: Ibie me king kakung gamat, at ya kaku yang ibalik keka. 	

Genesis <lbl>42:38</lbl> 	At sinabi na, E ya mako ing kanakung anak a kayabe yu: uling ing keang kapatad mete ne, at ya na mu ing mitagan: nung malyari kea ing nanumang kapanganyayan king dalan ning kekong ayan, kanita idala yu pin ing kakung uban king kutkutan a ating lungkut. 	

Genesis <lbl>43:1</lbl> 	At ing danup maragul king labuad. 

Genesis <lbl>43:2</lbl> 	At milyari, pangaguisan na ning trigong dele ra a ibat Egipto, a sinabi na karela ning karelang ibpa, Mibalik kayu, sali kong ditak a pamangan tungkul kekatamu. 	

Genesis <lbl>43:3</lbl> 	At i Juda miniabi ya kea, ngana, Ing lalaki miniabi yang masaklo kekami, ngana, E ye akit ing kakung lupa, subali nung ituki ye ing kekong kapatad. 	

Genesis <lbl>43:4</lbl> 	Nung patukian ye kekami ing kekeng kapatad, ume kami at isali rakang pamangan: 

Genesis <lbl>43:5</lbl> 	Dapot nung e me patuki, e ke ume; uling sinabi na kekami ning lalaking ita, E ye pakikitan ing kakung lupa, subali nung ituki ye ing kekong kapatad. 

Genesis <lbl>43:6</lbl> 	At sinabi nang Israel, Baket diptananan yukung marawak, a kekong sinabi king lalaki king atin ko pang aliwang kapatad? 	

Genesis <lbl>43:7</lbl> 	At sinabi ra, Kitnan nakami ning lalaki king lubus a pamaniasat dikil kekami, at dikil karing kekeng kamaganakan, ngana, Mabie ya pa wari ing kekong ibpa? atin ko pang aliwang kapatad? at sinabi mi kea agpang king anti kaniting pangasalese: e mi kamalayan a sabian nang, Ituki ye keti ing kekong kapatad? 	

Genesis <lbl>43:8</lbl> 	At sinabi nang Juda kang Israel a keang ibpa, Patukian me kanaku ing anak, at pasitalakad kami at ume; batang mie, at e mate, ikami, at ika, at makanian mu naman ding kekeng mangalating anak. 	

Genesis <lbl>43:9</lbl> 	Aku ing makibat kea; king kanakung gamat karin me panintunan: nung e ke ibalik keka, at ibili king arapan mu, kanita pusanan ku ing kasalanan keka angga king kapilan pa man: 

Genesis <lbl>43:10</lbl> 	Uling nung e tamu migluat, mekapibalik na keng makaladua. 

Genesis <lbl>43:11</lbl> 	At sinabi na karela ning karelang ibpa a i Israel, Nung makanian ngeni, daptan yu iti: magdala kayu karing piling bunga niting labuad, at magdala kayung pagkalub king lalaki, ditak a balsamo, at ditak a pulut, pabanglu, at mirra, pili, at almendras; 	

Genesis <lbl>43:12</lbl> 	At magdala kayung makaladuang ukdu karakal a salapi king kekong gamat; at ding salaping misubli king asbuk da ding kekong bayung dalan yong pasibayu king kekong gamat; mekad pamagkamali mu: 	

Genesis <lbl>43:13</lbl> 	Ituki yuya naman ing kekong kapatad, at talakad kayu, at mibalik king lalaki: 	

Genesis <lbl>43:14</lbl> 	At pagkaluban nako ning Dios a Mayupaya king Sabla king kapakaluluan king arap na ning lalaking ita, baneng isubli kekayu ing metung yung kapatad at i Benjamin. At nung mawala la ding anak ku, mawala ku. 	

Genesis <lbl>43:15 </lbl>	At dela ra ding lalaki ing pagkalub, at makataduang ukdu karakal a salapi ing dela ra king karelang gamat, at i Benjamin; at pesi talakad la, at mine la Egipto, at minarap la kang Jose. 	

Genesis <lbl>43:16</lbl> 	At inyang ikit neng Jose i Benjamin a kayabe ra, sinabi na king katiwala king keang bale, Dalan mo deang lalaki king bale, at makamate ka, at magsadia ka; uling ding lalaki maugtu lang kasulu ku king ugtung aldo tapat. 

Genesis<lbl> 43:17</lbl> 	At depatan na ning lalaki ing agpang king inutus nang Jose; at dela nala ning lalaki king bale nang Jose. 	

Genesis <lbl>43:18</lbl> 	At ding lalaki mengatakutan la, uling dela no king bale nang Jose; at sinabi ra, Tungkul karing salapi a misubli karing kekatang bayung king minuna inya dela rakatamu keti; banang salesean kekatamu, at nakatamu, at gawan nakatang anti mong alipan, ampon ding kekatang asno. 	

Genesis <lbl>43:19</lbl> 	At pesilapit la king katiwala king bale nang Jose, at pekisabian de king pasbul ning bale, 	

Genesis <lbl>43:20</lbl> 	At sinabi ra, Oh, guinu ku, katutuan king minuna a sinaling pamangan: 	

Genesis<lbl> 43:21 </lbl>	At milyari, inyang datang kami king paglayunanan, a biklat mila ding kekeng bayung, at, oini, atilu ding salapi ning balang metung king asbuk na ning bayung na, ding salapi mi king tune a timbang: at dela milang pasibayu karing kekeng gamat. 	

Genesis <lbl>43:22</lbl> 	At migdala keng aliwang salapi karing kekeng gamat bang isali ming pamangan: e mi balu nung ninung mibili karing salapi mi karing kekeng bayung. 	

Genesis <lbl>43:23</lbl> 	At sinabi na, Kapayapaan kekayu, a ko tatakut: ing Dios yu, at ing Dios na ning kekong ibpa, dininan nakong pibandian karing kekong bayung: tinggap kula ding kekong salapi. At liwal de i Simeon karela. 	

Genesis <lbl>43:24</lbl> 	At dela no ning lalaki ding lalaki king bale nang Jose, at dininan nong danum, at menuas lang bitis: at dininan dong pamangan ding karelang asno. 

Genesis<lbl> 43:25</lbl> 	At sidia ra ing pagkalub tungkul king pamaniatang nang Jose king kaugtuan aldo a tapat: uling karelang dimdam king karin la mangan tinape. 

Genesis <lbl>43:26</lbl> 	At inyang datang ya i Jose king bale, dela ro kea king bale ding pagkalub a atiu king karelang gamat, at migsakab la king labuad king arapan na. 	

Genesis <lbl>43:27</lbl> 	At kitnan nala tungkul king karelang bili, at sinabi na, Mayap ya ing kekong ibpa, ing matua a kekong sasabian? Mabie ya pa? 

Genesis <lbl>43:28</lbl> 	At sinabi ra, Mayap ya ing kekang talasuyu a kekeng ibpa, mabie ya pa. At diku ro ding buntuc da, at guinalang. 

Genesis<lbl> 43:29</lbl> 	At linawe no ding keang mata, at ikit ne i Bejamin a kapatad na, a anak na ning keang indu, at sinabi na, Ini ya ing kekong kapatad a bungsu, a sinabi yu kanako? At sinabi na, Panuanan naka ning Dios, anak ku. 

Genesis <lbl>43:30</lbl> 	At mirarapal ya i Jose; uling milalablab ing keang lub tungkul king keang kapatad: at menintun yang karinan a apikiakan na, at linub ya king keang silid, at kiniak ya karin. 	

Genesis <lbl>43:31</lbl> 	At menimu ya, at linual; at mengawat yang lub, at sinabi na, Iyapag yu ing pamangan. 	

Genesis <lbl>43:32</lbl> 	At minapag lang makakawani dikil kea, at dikil karing tau Egipto, a mengan a kayabe na, makabukud la: uling ding tau Egipto e la makapangan a kasulu ro ding Hebreos; uling kasumasumami iti karing tau Egipto. 

Genesis <lbl>43:33</lbl> 	At ila pesilukluk la king arapan na, ing pangane tungkul king keang pangapangane, at ing bungsu tungkul king keang pangabungsu: at ding lalaki migmulala la ing metung at metung. 

Genesis <lbl>43:34</lbl> 	At ila dimput no king arapan na king ulam dikil karela; dapot ing pamangan nang Benjamin maiguit makatalimang ukdu king dake na ning ninuman karela. At mininum la, at mekikatula la kea. 	

Genesis <lbl>44:1</lbl> 	At inutus na king katiwala na ning keang bale, ngana, Katmuan mula king pamangan ding bayung da ding lalaki, nung nu anti ing karelang adala, at ibili mula ding salapi king asbuk na ning bayung na ning balang metung karela. 	

Genesis <lbl>44:2</lbl> 	At ibili me ing kakung copa, ing copang pilak, king asbuk na ning bayung ning bungsu, at ding salapi ning keang trigo. At depatan na ing makaagpang king amanu nang Jose. 

Genesis <lbl>44:3</lbl> 	At kabukasan inyang sasala na, pepalakuan na nala ding lalaki, ila at ding karelang asno. 

Genesis <lbl>44:4</lbl> 	At inyang milual no king ciudad, at e la pa makarayu, sinabi nang Jose king keang katiwala, Mibangun ka, tagalan mula ding lalaki; at pangadisan mula, sabian mu karela, Baket inablas yu ing dewakan king kayapan? 	

Genesis<lbl> 44:5</lbl> 	E wari iti ing pinuman na ning kakung guino, at tune ya ing keang panula? Ikayu dinapat kong marawak king depatan yung yan. 	

Genesis<lbl> 44:6</lbl> 	At kea lang disan, at sinabi na karela ing amanung iti. 

Genesis <lbl>44:7</lbl> 	At sinabi ra kea, Baket sasabian na ning guinu ku ing amanung anti iti? Marayu a daptan da ding kekang alipan ing anti kaniang bague. 

Genesis <lbl>44:8</lbl> 	Oreni, ding salapi, a ikit mi king asbuk ding kekeng bayung dela milang pasibayu keka ibat king labuad na ning Canaan: makananu keng manako king bale na ning kekang guinu king pilak o guintu? 	

Genesis <lbl>44:9</lbl> 	Itang kayakitanan karing kekang talasuyu, mate ya, at ike naman maguing alipan nakami ning kekeng guinu. 	

Genesis <lbl>44:10</lbl> 	At sinabi na, Malyari pin ing agpang king kekong amanu: itang kayakitanan maguing alipan ke; at ikayu mayala kong kasalanan. 

Genesis <lbl>44:11</lbl> 	Kanita mirarapal ya, at kildas ne king gabun ning balang metung karela ing karelang bayung, at biklat ne ning balang lalaki ing keang bayung. 

Genesis <lbl>44:12 </lbl>	At keang penintun, at pigmulan na king pangane, at teuli na king bungsu: at ikit ne ing copa king bayung nang Benjamin. 	

Genesis <lbl>44:13</lbl> 	Kanita pinlaput da ing karelang imalan, at sekian ne ning balang metung ing keang asno, at mibalik la king ciudad. 

Genesis <lbl>44:14</lbl> 	At i Juda at ding keang kapatad mine la king bale nang Jose; at ya atiu pa karin: at ila migsakab la king gabun king arapan na. 	

Genesis<lbl> 44:15 </lbl>	At sinabi na karelang Jose, Nanung dapat ing kekong depatan? E yu wari balu king ing metung a tau a anti aku tune a makapanula ya? 

Genesis <lbl>44:16</lbl> 	At sinabi nang Juda, Nanu ing sabian mi king kakung guinu? nanu ing salesean mi? o makananu keng patutu? Ikit ning Dios ing dewakan da ding kekang talasuyu: oini, ikami alipan nake ning kekeng guinu, ikami, anti naman ing keakitanan king copa. 

Genesis <lbl>44:17</lbl> 	At sinabi na, Marayu a dapat ku king makanian: ing taung keakitanan king copa, ya ing maguing kakung alipan; dapot dikil kekayu, ume kong payapa king kekong ibpa. 	

Genesis <lbl>44:18</lbl> 	Kanita linapit ya i Juda kea, at sinabi na, Oh, guinu ku, tulutan me ing kekang talasuyu, pagamuamu ku keka, a miniabi ya metung a amanu king daramdaman na ning kanakung guinu, at e sa mikaluku ing keang lub salang king kekang talasuyu; uling ika anti ka mo i Faraon. 	

Genesis <lbl>44:19</lbl> 	Kitnan no ning guinu ku ding keang talasuyu, ngana, Atin kong ibpa o metung a kapatad? 

Genesis <lbl>44:20 </lbl>	At sinabi mi king kekeng guinu, Ikami atin keng ibpa, metung yang matua, at metung a anak king keang ketuan, metung yang bungsu; at ing keang kapatad mete ya, at ya mu ing akalakuanan na ning keang indu; at kaluguran ne ning keang ibpa. 

Genesis <lbl>44:21</lbl> 	At sinabi mu karing kekang talasuyu, Dalan ye keti kanaku, bakong alawe ding kakung mata kea. 

Genesis <lbl>44:22</lbl> 	At sinabi mi king kekang guinu, E ne alakuan ning anak ing keang ibpa: uling nung lakuan ne ing keang ibpa, i ibpa na mate ya. 

Genesis <lbl>44:23</lbl> 	At sinabi mu karing kekang talasuyu, E yu ne pakikitan ing kakung lupa, subali nung ituki ye keti ing kekong kapatad a bungsu. 

Genesis <lbl>44:24</lbl> 	At milyari inyang datang kami king kekang talasuyu a kakung ibpa, ke kaming selita ing amanu na ning kakung guinu. 	

Genesis <lbl>44:25</lbl> 	At sinabi ning kekeng ibpa, Mibalik kayu, sali kayu tungkul kekatamu ditak a pamangan. 	

Genesis <lbl>44:26</lbl> 	At sinabi mi, E ke milako: nung ing kekeng bungsung kapatad kayabe miya mako kami: uling e mi e pakikitan ing lupa na ning lalaking ita subali nung ing kapatad ming bungsu kayabe miya. 

Genesis <lbl>44:27</lbl> 	At sinabi na kekami ning kekang talasuyu a kekeng ibpa, Pangabaluan yu king ing kakung asawa mikaanak ya kanaku a aduang lalaki:

Genesis <lbl>44:28</lbl> 	At ing metung meko ya kanaku, at sinabi ku, tune king mengapirasu ya; at e ku ne ikit ibat kanita: 	

Genesis <lbl>44:29</lbl> 	At nung kekayu ya pang kuanan kanaku ing metung a iti, at ating malyaring kapanganiayan kea, kekayung ikuldas ing kakung uban king Kutkutan king kalungkutan. 	

Genesis <lbl>44:30</lbl> 	Ngeni pin nung datang ku king kekang talasuyu a kakung ibpa, at ing anak e miya kayabe; uling ing keang bie makatali king bie na ning anak a yan; 	

Genesis <lbl>44:31</lbl> 	Malyari pin, nung keang akit a ing anak e miya kayabe, mate ya: at ikuldas da ding kekang talasuyu ing uban na ning kekang talasuyu a kekeng ibpa a ating kalungkutan king Kutkutan. 	

Genesis <lbl>44:32</lbl> 	Uling ing kekang talasuyu ya ing mengaku king anak king kakung ibpa, ngana, Nung e ke dalan keka, kanita pusanan ku pin ing kasalanan king kakung ibpa king kapilan pa man. 

Genesis <lbl>44:33</lbl> 	Ngeni pin, ipaintulut mu king ing kekang talasuyu, pagamuamu ku keka, malakuan ya a kalibe ning anak a peka alipan king kakung guinu; at kekang ipaintulut king ing anak sampa yang kayabe ra ding keang kapatad.

Genesis <lbl>44:34</lbl> 	Uling makananu kung ume king kanakung ibpa, nung ing anak e ke kayabe? magkang akit ku pa ing dewakan amiras king kakung ibpa. 

Genesis <lbl>45:1</lbl> 	Kanita i Jose e ya mekapangawat king arapan ding sabla a makatalakad king siping na, at guinulisak ya, Palakuan yula ding anggang tau king arapan ku. At alang taung tinalakad king siping na, kabang i Jose pekilala ya karing keang kapatad. 

Genesis <lbl>45:2</lbl> 	At ya kiniak yang masikan: at dimdam da ding tau Egipto, at dimdam na ning bale nang Faraon. 	

Genesis <lbl>45:3</lbl> 	At sinabi nang Jose karing keang kapatad, aku i Jose; mabie ya mu ing kakung ibpa? At ding kapatad na e la makapakibat kea; uling magugulu la king keang arap. 

Genesis <lbl>45:4</lbl> 	At sinabi nang Jose karing keang kapatad, Lumapit kayu kanaku, pagamuamu ku kekayu. At linapit la. At sinabi na, Aku i Jose a kekong kapatad, a kekong pisali king Egipto. 	

Genesis <lbl>45:5</lbl> 	At ngeni e ko magsalbat, o mimua mu man king kekong sarili, king pisali yuku keti: uling pepabal naku ning Dios king arapan yu bang magligtas king bie. 

Genesis <lbl>45:6</lbl> 	Uling atin nang aduang banua ing danup king labuad: at atin pang limang banua, a e mika ating pamanasik, ni pamamupul man. 

Genesis <lbl>45:7</lbl> 	At pepabal naku ning Dios king kekong arapan barakong iligtas at mitagan pa keti king labuad, at iligtas dakong mabie king pamamilatan na ning maragul a pamanligtas. 	

Genesis <lbl>45:8</lbl> 	Inya ngeni aliwa pin ikayu ing pepabal kanaku keti, nung e ing Dios: at ya guewa nakung ibpa kang Faraon, at guinu king mabilug nang bale, at talapanibala ning mabilug a labuad ning Egipto. 	

Genesis <lbl>45:9</lbl> 	Mamirapal kayu, at ume ko king kakung ibpa, at sabian yu kea, Makanian ing sabi na ning kekang anak a i Jose, Guewa na kung guinu ning Dios king mabilug a Egipto: ume ka keni kaku, e ka magluat; 	

Genesis <lbl>45:10</lbl> 	At ika manuknangan ka king gabun ning Gosen, at milapit ka kaku, ika at ding kekang anak, at ding anak da ding kekang anak, at ding kekang kawan, at ding kekang vaca at ing mabilug mung kayatinan: 	

Genesis <lbl></lbl>45:11 	At karin pakanan daka; uling atin pang limang banuang danup; magkang makalulu ka, ika, at ing kekang katubale, at ing mabilug mung kayatinan. 

Genesis <lbl>45:12</lbl> 	At, oini, ding kekang mata akit da, at ding mata na ning kakung kapatad a i Benjamin, king ing kakung asbuk ya ing maniabi kekayu. 	

Genesis <lbl>45:13</lbl> 	At isalita yu kang ibpa ku ing anggang kaligayan ku keti king Egipto, at ing anggang ikit yu; at mamirapal kayu at ikuldas ye keti ing kakung ibpa. 	

Genesis <lbl>45:14</lbl> 	At kinaul ne king batal ing keang kapatad a i Benjamin, at kiniak ya; at i Benjamin kiniak ya king babo na ning keang batal. 	

Genesis <lbl>45:15</lbl> 	At ya inuma nala ding anggang kapatad na, at kiniakan nala: at pangaibat nita ding kapatad na mekipagsalita la kea. 

Genesis <lbl>45:16</lbl> 	At ing kasalesayan a ita meramdam king bale nang Faraon, ngara. Dinatang la ding kapatad nang Jose: at meyapan nang Faraon, at ding keang ipus. 

Genesis <lbl>45:17</lbl> 	At sinabi nang Faraon kang Jose, Sabian mu karing kekang kapatad, Iti daptan yu: papamusanan yula ding kekong animales, at ume kayu, muli ko king labuad na ning Canaan: 	

Genesis <lbl>45:18</lbl> 	At dalan ye ing kekong ibpa at ding kekong katubale, at ume ko keti kaku: at ibie ka kekayu ing pekamayap king labuad ning Egipto, at kanan yu ing taba ning gabun. 

Genesis <lbl>45:19</lbl> 	Ngeni miutus kekayu, iti daptan yu: kuma kayu karing karitun king labuad na ning Egipto tungkul karing kekong anak, at karing kekong asawa, at idala ye ing kekong ibpa, at ume ko keti. 	

Genesis <lbl>45:20</lbl> 	Makanian mu naman e yu gaganakan ing kekong pibandian; uling ing anggang mayap king gabun na ning Egipto kekayu. 	

Genesis <lbl>45:21</lbl> 	At depatan dang makanian ding anak nang Israel: at i Jose dininan nong karitun, agpang king utus nang Faraon, at dininan nong apangan da king dalan. 

Genesis<lbl> 45:22</lbl> 	Ila ngan dininan nong piblasan; dapot i Benjamin dininan neng atlung dalan a kapising pilak at lima kapiblas a imalan. 	

Genesis <lbl>45:23</lbl> 	At kang ibpa na peparala yang anti kanining kayayusan: apulung asnong maki pupusanan mangayap a bague ning Egipto, at apulung asnong babai a maki pusan a trigo at tinape at pamangan ning keang ibpa king dalan. 	

Genesis <lbl>45:24</lbl> 	Makanian nong pepalakuan ding keang kapatad, at meko la: at sinabi na karela, Lawan yu king e ko sa mababaldug king dalan. 

Genesis <lbl>45:25</lbl> 	At sinampa lang ibat Egipto, at mine la king labuad na ning Canaan, kang Jacob a karelang ibpa. 	

Genesis <lbl>45:26</lbl> 	At selita ra kea, ngara, I Jose mabie ya pa, at pun ya king mabilug a labuad ning Egipto. At ing keang pusu mengalambut ya, uling e no paniwalan. 

Genesis <lbl>45:27</lbl> 	At selita ra kea ing sablang amanu nang Jose, a sinabi na karela: at inyang ikit nala ding karitun a peparala nang Jose bang pipagdalan da kea, ing espiritu nang Jacob a karelang ibpa mika diwa yang pasibayu: 

Genesis <lbl>45:28</lbl> 	At sinabi nang Israel, Makaguiu na; i Jose a kakung anak mabie ya pa: aku ume ku at pakikitan ke bayu ku mate. 	

Genesis <lbl>46:1</lbl> 	At i Israel miglakbe ya, pati na ing sablang atiu kea, at mine ya Beer-Seba, at dinaun yang ain king Dios na ning ibpa na a i Isaac. 	

Genesis <lbl>46:2</lbl> 	At pekisabian ne ning Dios i Israel king malikmata king bengi, at sinabi na, Jacob, Jacob. At ngana, Ati ku keni. 

Genesis <lbl>46:3</lbl> 	At sinabi na, aku ing Dios, ing Dios na ning kekang ibpa: e ka tatakut kuldas king Egipto; uling karin gawan dakang metung a maragul a bansa: 	

Genesis <lbl>46:4</lbl> 	Aku kuldas kung kayabe mu Egipto; at tune a isampa rakang pasibayu: at itumpak nong Jose ding kekang gamat karing keang mata. 

Genesis <lbl>46:5</lbl> 	At mibangun ya i Jacob ibat king Beer-Seba: at dela re ding anak nang Israel i Jacob a karelang ibpa, at ding karelang anak, at ding karelang asawa, karing karitun a peparala nang Faraon bang pinagdalan da kea. 	

Genesis <lbl>46:6</lbl> 	At dela rala ding karelang animales, at ing karelang pibandian, a tinipun da king labuad na ning Canaan, at mine la Egipto, i Jacob, at ing mabilug nang bini a kayabe na: 	

Genesis <lbl>46:7</lbl> 	Ding keang anak a lalaki, at ding anak dang lalaki ding anak nang lalaki kayabe nala, ding keang anak a babai, at ding anak dang babai ding anak nang lalaki, at ing keang mabilug a bini dela nang kayabe na Egipto. 	

Genesis <lbl>46:8</lbl> 	At oreti ding laguiu ra ding anak nang Israel, a mine Egipto, i Jacob at ding keang anak: i Ruben, a anak nang pangane Jacob. 	

Genesis <lbl>46:9</lbl> 	At ding anak nang Ruben: i Hanoc, at i Paliu, at i Hezron, at i Carmi. 

Genesis <lbl>46:10</lbl> 	At ding anak nang Simeon: i Jemuel, at i Jamin, at i Ohad, at i Jaquin, at i Zohar, at i Shaul a anak na ning metung a babaing Cananea. 	

Genesis <lbl>46:11</lbl> 	At ding anak nang Levi: i Gerson, i Cohat, at i Merari. 	

Genesis <lbl>46:12</lbl> 	At ding anak nang Juda: i Er, at i Onan, at i Sela, at i Perez, at i Zera; dapot i Er at i Onan mete la king labuad na ning Canaan. At ding anak nang Perez; i Hezron at i Hamul. 

Genesis <lbl>46:13</lbl> 	At ding anak nang Isacar: i Tola, at i Puva, at i Job, at i Simron. 

Genesis <lbl>46:14</lbl> 	At ding anak nang Zabulon: i Sered, at i Elon, at i Jahleel. 

Genesis <lbl>46:15</lbl> 	Deti ilang anak nang Lea, a penganak na kang Jacob king Padan-aram, ampon ing keang anak a babaing i Dina: ding anggang kaladua ra ding keang anak a lalaki at babai atlu lang pulu at atlu. 

Genesis <lbl>46:16</lbl> 	At ding anak nang Gad: i Zifion at i Hagui, i Suni, at i Hezbon, i Eri at i Arodi, at i Areli. 

Genesis <lbl>46:17</lbl> 	At ding anak nang Aser: i Imna, at i Isva, at i Isvi, at i Beria, at i Sera a karelang kapatad a babai: at ding anak nang Beria: i Heber, at i Malquiel. 	

Genesis<lbl> 46:18</lbl> 	Deti ilang anak nang Zilpa, a ya ing binie nang Laban kang Lea a keang anak a babai; at deti panganak no kang Jacob, labi lang anam a kaladua. 	

Genesis <lbl>46:19</lbl> 	Ding anak nang Raquel a asawa nang Jacob: i Jose at i Benjamin. 

Genesis <lbl>46:20</lbl> 	At kang Jose king labuad na ning Egipto, mibait la ri Manases at i Efraim, nung ninu i Asenat, a anak nang babaing Potifera, a sacerdote king On ayanak no kea. 	

Genesis <lbl>46:21</lbl> 	At ding anak nang Benjamin: i Bela, at i Bequer, at i Asbel, i Guera at Naaman, i Ehi, at i Ros, i Mupim, at i Hupim at i Ard. 	

Genesis <lbl>46:22</lbl> 	Deti ilang anak nang Raquel, a penganak na kang Jacob: ding sablang kaladua labi lang apat. 	

Genesis <lbl>46:23</lbl> 	At ding anak nang Dan: i Husim. 	

Genesis <lbl>46:24</lbl> 	At ding anak nang Neftali; i Jahzeel, at i Guni, at i Jezer, at i Silem. 

Genesis <lbl>46:25</lbl> 	Deti ilang anak nang Bilha, a binie nang Laban kang Raquel a keang anak, at deti ilang penganak na kang Jacob: ding anggang kaladua pitu la. 

Genesis <lbl>46:26</lbl> 	Ding anggang kaladua a tinuki kang Jacob karin Egipto, a linual king keang balakang, makabukud la pa ding asawa ra ding anak nang Jacob, ding sabla anam lang pulu at anam a kaladua; 	

Genesis <lbl>46:27</lbl> 	At ding anak nang Jose a penganak da kea king Egipto, adua lang kaladua: ding anggang kaladua king bale nang Jacob, a linub Egipto, pitu lang pulu. 

Genesis <lbl>46:28</lbl> 	At tinubud ne i Juda kang Jose a mumuna kea, bang turu king dalan king mumuna kea a tumuru king Gozen; at ila mine la king labuad ning Gozen. 	

Genesis <lbl>46:29</lbl> 	At pepasadia neng Jose ing keang carru, at sinampa yang selubungan ne i Israel a keang Ibpa, karin king Gozen; at inarap na ing sarili na kea, at kinaul ya king keang batal, at kiniak yang maluat king keang batal. 	

Genesis <lbl>46:30</lbl> 	At sinabi nang Israel kang Jose, Ngeni itulut mung mate na ku, yarin king ikit ku ne ing kekang lupa, king ika mabie ka pa. 	

Genesis <lbl>46:31</lbl> 	At sinabi nang Jose karing keang kapatad, at karing katubale na ning keang ibpa, Sampa ku, at salesean ku kang Faraon, at sabian ku kea, Ding kakung kapatad, at bale na ning kakung ibpa, a atiu king labuad na ning Canaan, mine la keti kanaku; 	

Genesis <lbl>46:32 </lbl>	At ding lalaki pastul la, uling ila meguing talapanibala lang animal; at dela ro ding karelang kawan, at ding karelang vaca at ing sabla rang kayatinan. 	

Genesis <lbl>46:33</lbl> 	At malyari, nung ausan nakong Faraon, at sabian na, Nanu ing kekong kapanintunan? 

Genesis <lbl>46:34</lbl> 	Sabian yu, Ding kekang talasuyu talapanibala lang kawan manibat pa king anak la angga ngeni, ikami at ding mangatua mi: bakong manuknangan king labuad ning Gozen; uling balang pastul makasumami ya karing tau Egipto.

Genesis <lbl>47:1</lbl> 	Kanita mine ya i Jose at selese na kang Faraon, at sinabi na, Ing kakung ibpa at ding kakung kapatad, at ding karelang kawan, at ding karelang vaca, at ing sablang atiu karela, dinatang lang menibat king labuad ning Canaan; at, oreni, atilu king labuad ning Gozen. 	

Genesis <lbl>47:2</lbl> 	At karing kayabe ra ding keang kapatad kinanua yang limang lalaki, at inarap no kang Faraon. 	

Genesis <lbl>47:3</lbl> 	At sinabi nang Faraon, karing keang kapatad, Nanu ing kekong kapanintuan? At sinabi ra kang Faraon, Ding kekang pastul pastul la, ikami ngan, anti naman ding mangatua mi. 	

Genesis <lbl>47:4</lbl> 	At sinabi ra kang Faraon, Mine ke keti bang manaliwang balen; uling ala lang apangan ding kawan da ding kekang talasuyu; uling ing danup maragul king labuad na ning Canaan; ngeni pin, pagamuamu mi keka, paintulutan mu la ding kekang talasuyu a manuknangan la king labuad na ning Gozen. 	

Genesis <lbl>47:5</lbl> 	At miniabi ya i Faraon kang Jose, ngana, Ing kekang ibpa at ding kekang kapatad mine la keti keka; 	

Genesis <lbl>47:6</lbl> 	Ing labuad na ning Egipto atiu king arapan mu; king pekamayap king labuad papanuknanganan me ing kekang ibpa at ding kekang kapatad; king labuad ning Gozen papanuknanganan mula; at nung atin kang akikilalang mayaguiung lalaki karela, papagpekapunan mula karing kakung animal. 

Genesis <lbl>47:7</lbl> 	At dela nong Jose i Jacob a keang ibpa, at likluk ne king arap nang Faraon: at pepanuanan neng Jacob i Faraon. 	

Genesis <lbl>47:8</lbl> 	At sinabi nang Faraon kang Jacob, Pilan la ding aldo ra ding banua mu king kekang bie? 	

Genesis <lbl>47:9</lbl> 	At sinabi nang Jacob kang Faraon, Ding aldo ra ding banua na ning pamanaliwa kung labuad dinalan at atlungpulung banua: ditak at mangarawak ing meguing aldo ra ding banua na ning kanakung bie, at e la miras karing aldo ra ding banua na ning bie ra ding kakung mangatua karing aldo na ning karelang pamanaliwang labuad. 

Genesis <lbl>47:10</lbl> 	At pepanuanan neng Jacob i Faraon, at meko ya king arap nang Faraon. 	

Genesis <lbl>47:11</lbl> 	At binili nong Jose ing keang ibpa at ding keang kapatad, at dininan nong pibandian king labuad na ning Egipto, king pekamayap king labuad, king labuad na ning Rameses, anti mo ing inutus nang Faraon. 	

Genesis <lbl>47:12</lbl> 	At pakanan neng Jose i ibpa na, at ding keang kapatad, at ing mabilug a katubale na ning keang ibpa, king tinape, agpang karing karelang katubale. 

Genesis <lbl>47:13</lbl> 	At alang tinape king mabilug a labuad; uling ing danup tutung makatakut, nanu pata in labuad na ning Egipto at ing labuad na ning Canaan mengalambut king uli ning danup. 	

Genesis <lbl>47:14</lbl> 	At tinipun nong Jose ding anggang salapi a penakitan king labuad na ning Egipto, at king labuad na ning Canaan, uling ning trigong seli ra: at linub nong Jose ding kualta king bale nang Faraon. 	

Genesis <lbl>47:15</lbl> 	At kanitang megugul nala ding salapi king anggang labuad na ning Egipto, at king labuad na ning Canaan, ding anggang tau Egipto mine la kang Jose, at ngara, Dinan mukeng tinape: uling baket mangamate kami king kekang arapan? uling ding kekeng salapi meguisan la. 

Genesis <lbl>47:16</lbl> 	At sinabi nang Jose, Ibie yo ding kekong animal; at dinan dakayu king uli ra ding kekong animal, nung meguisan no ding salapi. 	

Genesis <lbl>47:17</lbl> 	At dela rala ding karelang animal kang Jose; at dininan nong tinape Jose a pekalibe karing kabayu, at karing kawan, at karing vaca, at karing asno: at pepakan nalang tinape king banuang ita a kalibe ra ding anggang animal da.

Genesis <lbl>47:18</lbl> 	At kanitang mepupus ing banuang ita, mine la kea king kaduang banua, at sinabi ra kea, E mi ilijim king kekeng guinu, nung makananung ding kekeng salapi meguisan la; at ding kawan ding animal ati na lu king kekeng guinu; ala nang mitagan king lalawan na ning kakung guinu, nung e ding kekeng katawan at ing kekeng gabun: 

Genesis <lbl>47:19</lbl> 	Baket mangamate kami king arapan da ding kekang mata, ikami at ing kekeng gabun? saliwan mu kami at ing kekeng gabun paipus kang Faraon: at dinan mukeng bini, bakeng mie, at eke mangamete, at ing gabun bang e masira. 	

Genesis <lbl>47:20</lbl> 	Makanian nang seling Jose ing mabilug a labuad na ning Egipto dikil kang Faraon; uling pisali na ning balang metung karing tau Egipto ing keang marangle, uling ing danup tutung makatakut karela: at ing labuad meguing kang Faraon. 	

Genesis <lbl>47:21</lbl> 	At tungkul king balayan, inalis nala karing ciudad manibat king metung a kawakasan ning angganan ning Egipto angga king kasumangid a angganan. 

Genesis <lbl>47:22</lbl> 	Ing gabun damu ding sacerdotes yang e na asali: uling ding sacerdotes atin lang dake kang Faraon, at karelang kakanan ing karelang dake a babie na karelang Faraon; inya e ra pisali ing karelang gabun. 

Genesis <lbl>47:23</lbl> 	Kanita sinabi nang Jose king balayan Oini, seli rakayu king aldo a iti at ing kekong gabun dikil kang Faraon: oini, ing gawan yung bini, at sarulan yu ing gabun. 	

Genesis <lbl>47:24</lbl> 	At milyari king pamibangan, ibie yu ing kalimang dake kang Faraon, at ing apat a dake kekayu, dikil king bini na ning gabun, at king kekong pamangan, at karing kekong katubale, at pekapamangan da ding mangalati yung anak. 	

Genesis <lbl>47:25</lbl> 	At sinabi ra, Kekang linigtas ing kekeng bie: itulut mung manakit keng kalam karing mata na ning kekeng guinu, at ikami maguing ipus nakeng Faraon. 

Genesis <lbl>47:26</lbl> 	At guewa nang tuntunan Jose ing gabun ning Egipto angga king aldo ngeni, king mike kang Faraon ing kalimang dake; subali mu ing gabun da ding sacerdotes a e mibie kang Faraon. 	

Genesis <lbl>47:27</lbl> 	At i Israel tinuknang ya king labuad na ning Egipto, king gabun ning Gozen; at ila mika atin lan pibandian karin, at tutung mapamunga at binang merakal. 

Genesis <lbl>47:28</lbl> 	At i Jacob menuknangan ya king labuad na ning Egipto labingpitung banua: inya ding meguing aldo nang Jacob, ding banua na ning keang bie, dinalan at apatapulu at pitung banua. 	

Genesis <lbl>47:29</lbl> 	At ing panaun lalapit king kamatayan nang Israel: at kea yang inaus ing anak nang i Jose, at sinabi na kea, Nung ngeni menakit kung kalam karing kekang mata, ipagamuamu ku keka, ibili me ing kekang gamat king lalam ning kakung puad, daptan mu kaku ing ganaka at katutuan: ipagamuamu ku keka a e mu ku kutkutkut keti Egipto. 

Genesis <lbl>47:30</lbl> 	Dapot pamanudtud ku a kayabe ra ding kakung mangatua, dalan muku manibat Egipto, at ikutkut muku king karelang kutkutan. At sinabi na, Daptan ku anti mo ing sinabi mu. 	

Genesis <lbl>47:31</lbl> 	At sinabi na, Sumpa ka kanaku: at sinumpa ya kea. At diku nang Israel ing sarili king kabuntukan naning keang pagkeran. 	

Genesis <lbl>48:1</lbl> 	At milyari pangaibat na ning bague iti, sinabi na ning metung kang Jose, Oini, ing kekang ibpa masakit ya: at tiki nala ding keang aduang anak i Manases at i Efraim. 	

Genesis <lbl>48:2</lbl> 	At ing metung sinabi na kang Jacob, at ngana, Oini, ayan naka ning anak mung Jose: at i Israel mibangun ya at linuknuk ya king pagkeran. 	

Genesis <lbl>48:3</lbl> 	At sinabi nang Jacob kang Jose, Ing Dios a Mayupaya king Sabla pepakit ya kanaku king Luz king labuad na ning Canaan, at pepanuanan naku, 	

Genesis <lbl>48:4</lbl> 	At sinabi na kanaku, Oini, papamungan daka, at parakalan daka, at gawan dakang metung a kapamisanan da ding balayan, at kanakung ibie ing labuad a iti king kekang bini pangamate mu, a pekabandi kapilan man. 

Genesis <lbl>48:5</lbl> 	At ngeni ding kekang aduang anak a lalaki, a mibait king gabun ning Egipto bayu ku mine keti keka king Egipto, kaku la; i Efraim at i Manases, aguiang i Ruben at i Simeon maguing kaku la. 	

Genesis<lbl> 48:6</lbl> 	At ding kekang anak, a maguing anak mu kaibat da deti, maguing keka la; ila mayaus la king laguiu ra ding karelang kapatad a karelang mana. 

Genesis <lbl>48:7</lbl> 	At tungkul kanaku kanitang dinatang ku, a ibat Paddan, i Raquel mete ya kanaku king dalan king labuad na ning Canaan, a marayu pang ditak bayu ka datang king Efrata: at kitkut ke karin king dalan na ning Efrata (a ya murin ing Bethlehem) 

Genesis <lbl>48:8</lbl> 	At ikit nong Israel ding anak nang Jose, at sinabi na, Ninu deti? 	

Genesis <lbl>48:9</lbl> 	At sinabi nang Jose kang ibpa na, Anak kula, ilang binie na kanaku ning Dios keti. At sinabi na, Pagamuamu ku keka, king dalan mula, keni kaku, at panuanan kula. 

Genesis <lbl>48:10</lbl> 	Ngeni ding mata na ping Israel mapula la king uli ning ketuan, nanupata e ne makakit. At kea lang linapit kea; at inuma nala, at kinaul nala. 	

Genesis <lbl>48:11</lbl> 	At sinabi nang Israel kang Jose, E ku inisip a akit ke ing lupa mu: at oini, pepakit ne kanaku ning Dios pati na ding kekang bini. 	

Genesis <lbl>48:12</lbl> 	At kingua nong Jose king pilatan da ding keang tud; at ya dinuku ya at migsakab king labuad. 	

Genesis <lbl>48:13</lbl> 	At i Jose kinua nong parapara, i Efraim king keang wanan a gamat king nangan nang kailing Israel, at i Manases king kaili nang gamat king nangan nang wanan Israel, at linapit no kea. 	

Genesis <lbl>48:14</lbl> 	At inatyat neng Israel ing keang wanan a gamat, at timpak ne king buntuk nang Efraim, a ya ing wali, at ing keang kailing gamat king buntuk nang Manases, at patnubayan nong talaga ding keang gamat; uling i Manases ya ing pangane. 	

Genesis <lbl>48:15</lbl> 	At pepanuanan ne i Jose, at sinabi na, Ing Dios a king keang arapan linakad la ding mangatua ku a i Abraham at i Isaac, ing Dios a minie pamangan kanaku king mabilug kung bie angga king aldo ngeni, 	

Genesis <lbl>48:16</lbl> 	Ing angel a minatbus kanaku king anggang dewakan, panuanan nala ding anak; at itulut mung ausan dala king kakung laguiu, at king laguiu ra ding kakung mangatua a i Abraham at i Isaac; at dakal lang bina king libutad ning labuad. 

Genesis <lbl>48:17</lbl> 	At inyang akit nang Jose a timpak neng ibpa na ing wanan nang gamat king buntuk nang Efraim, e na meapan: at tinas ne ing gamat nang ibpa na, baneng ilipat king buntuk nang Manases manibat king buntuk nang Efraim. 

Genesis <lbl>48:18</lbl> 	At sinabi nang Jose kang ibpa na, E makanian, ibpa ku, uling ini ing pangane; itumpak me ing kekang wanan a gamat king keang buntuk. 

Genesis <lbl>48:19</lbl> 	At tinanggui ya i ibpa na, at sinabi na, Balu ku, kanakung anak, balu ku; ya man maguing metung yang balayan, at ya man maguing maragul ya: makanian man ing keang kapatad a wali maguing lalu yang maragul a maiguit kea, at ing keang bini maguing karaklan de ding bansa. 

Genesis <lbl>48:20</lbl> 	At pepanuanan nala king aldo a ita, ngana, King uli mu panuan ya i Israel, ngana, Gawan naka ning Dios anti mo i Efraim at anti mo i Manases: at binili ne i Efraim king mumuna nang Manases. 	

Genesis <lbl>48:21</lbl> 	At sinabi nang Israel kang Jose, Oini, aku mamamate ku: dapot ing Dios mantabe ya kekayu, at dalan nakong pasibayu king labuad da ding kekong mangatua. 	

Genesis<lbl> 48:22</lbl> 	Bukud kaniti dininan dakang metung a dake maiguit karing kekang kapatad, a kinua ku king kakung talibung at bai king gamat da ding Amoreo. 	

Genesis <lbl>49:1</lbl> 	At inaus nong Jacob ding keang anak, at sinabi na: Mitipun kayu, bang sabian ku kekayu ing mapalyari kekayu king tauling aldo. 	

Genesis <lbl>49:2</lbl> 	Mitipun kayu, at makiramdam, ikayu nang anak nang Jacob; At pakiramdaman ye i Israel a kekong ibpa. 	

Genesis <lbl>49:3</lbl> 	Ruben, ika ing kakung pangane, ing kakung kayupayan, at mula na ning kakung sikanan; Ing ulaga naning kamalan, at ing ulaga na ning kayupayan. 	

Genesis <lbl>49:4</lbl> 	Bubukal anti mong danum, e ka mika ating ulaga; Uling mine ka king pagkeran na ning kekang ibpa; Kanita dinatan me pin: sinampa ka king kakung pagkeran. 	

Genesis <lbl>49:5</lbl> 	I Simeon at i Levi mikapatad la; sandata lang pamigla ding karelang talibung. 	

Genesis <lbl>49:6</lbl> 	Oh kaladua ko, e ka lulub king karelang pulung; King karelang katipunan, kanakung kaligayan, e ka makiagum; Uling king mua ra mekamate lang tau, At king karelang kusang kaburian kinutud lang puad vaca. 	

Genesis <lbl>49:7</lbl> 	Misumpa ing karelang mua, uling mabangis At ing karelang pamikapali, uling mabagsik; Kaku lang pirakayan kang Jacob, At mikalat la king Israel. 

Genesis <lbl>49:8</lbl> 	Juda, purian daka ding kekang kapatad: Ding kekang gamat atilu king batal da ding kekang salang; Ding anak na ning kekang ibpa daku la king arapan mu. 	

Genesis <lbl>49:9</lbl> 	I Juda metung yang anak ning leon; Manibat king dakap, anak ku, talakad ka: Dinuku ya, miglugmuk yang anti mong leon, At anti ning metung yang leon a babai; ninung guinising kea? 	

Genesis <lbl>49:10</lbl> 	Ing cetro e ya kawani kang Juda, O ing tukud na man ning pengapekapun king pilatan da ding keang bitis, Angga king ing Siloe datang ya; At kea ing kapamintuan da ding balayan.

Genesis <lbl>49:11</lbl> 	At itali ne ing keang pollino king pun na ning wake, At ing biseru na ning asnang babai king pun na ning wake a pili; Pipian na ing susulud na king alak, 

Genesis <lbl>49:12</lbl> 	Ding keang mata lumutu la king alak, At ding keang ipan muti la king gatas. 	

Genesis <lbl>49:13</lbl> 	I Zabulon manuknangan ya king dungan na ning dayatmalat; At ya maguing dungan de ding daung; At ing keang angganan maguing angga king Sidon. 

Genesis <lbl>49:14</lbl> 	I Isacar metung yang masikan a asno, A maglugmuk ya king libutad da ding tupa: 

Genesis <lbl>49:15</lbl> 	At ikit na ing karinan pipainawan king ita mayap, At ing gabun king binang makayama; At diku ne ing keang pago bang mamusan, At meguing ipus ne ning talapaniapat. 	

Genesis <lbl>49:16 </lbl>	I Dan matul ya king keang balayan, Anti mong metung karing dai nang Israel. 

Genesis <lbl>49:17</lbl> 	I Dan maguing ubingan ya king dalan, At kamamalu king daklat, At kekeat king sakung da ding kabayu, Bang ing kea makasake mabaldug ya king gugulatan. 

Genesis <lbl>49:18</lbl> 	Kakung penaya ing kekang pamagligtas, Oh GUINU. 	

Genesis <lbl>49:19</lbl> 	I Gad, tagalan ne ning metung a tapuk; Dapot ya ing tagal karela. 

Genesis <lbl>49:20</lbl> 	Kang Aser ing tinape na maguing mataba ya, At ya midaun yang maniaman tungkul king panga-ari. 	

Genesis <lbl>49:21</lbl> 	I Neftali metung yang usang babaing makabulus: Babie yang mangasanting a amanu. 

Genesis <lbl>49:22</lbl> 	I Jose sanga yang mabunga, Sanga yang mabunga a atiu king siping ning bukal; Ding keang sanga gagapang la king babo kuta. 	

Genesis <lbl>49:23</lbl> 	Ding mamana melungkut la kea, At pinana re, at ligaligan de: 	

Genesis <lbl>49:24</lbl> 	Dapot ing keang bai manuknangan ya king sikanan, At ding takde ra ding keang gamat meguing masikan la, King pamamilatan da ding gamat na ning Mayupayang nang Jacob (A manibat karin ing pastul, ing batu ning Israel), 	

Genesis <lbl>49:25</lbl> 	King pamamilatan na ning Dios na ning kekang ibpa, a ya ing sumaup keka, At king pamamilatan na ning Mayupaya king Sabla ya ing panuan keka, King kanuanan na ning banua karin babo, Kanuanan ning kalalaman a makabili king mababa. Kanuanan da ding salu, at ding atian. 	

Genesis <lbl>49:26</lbl> 	Ing kanuanan ning kekang ibpa miniguit king kanuanan da ding kakung kanunuanan Angga king wakas da ding bundukbundukan a alang angga: Mibili la king buntuk nang Jose, At king bunbunan na ning keang buntuk a makakawani karing keang kapatad. 	

Genesis <lbl>49:27</lbl> 	I Benjamin metung yang lobo a manamsam: King kayabakan laklakan ne ing dakap, at pangagatpanapun pirakayan na ing mesamsam. 

Genesis <lbl>49:28</lbl> 	Ding sablang deti labi lang aduang dai nang Israel: at iti ya ing selese nang ibpa ra karela at pepanuanan nala; balang metung pepanuanan ne agpang king kenag kanuanan. 	

Genesis <lbl>49:29</lbl> 	At penabilin na karela at sinabi na karela, Aku miagum ku king kakung balayan: ikutkut yuku a kayabe ra ding kakung ibpa king lukib a atiu king marangle nang Efron a Heteo, 	

Genesis <lbl>49:30</lbl> 	King lukib a atiu king marangle nang Macpela, a atiu king tulid ning Mamre, king labuad na ning Canaan, a seli nang Abraham a kayabe na ning marangle kang Efron a Heteo a pekapibandian a kutkutan. 	

Genesis <lbl>49:31</lbl> 	Karin de kitkut i Abraham at i Sarang keang asawa; karin de kitkut i Isaac at i Rebecang keang asawa; at karin de kitkut i Lea

Genesis <lbl>49:32</lbl> 	Ing marangle at ing lukib a atiu karin, a mesali karing anak nang Het. 

Genesis <lbl>49:33</lbl> 	At inyang meari neng mekapanabilin i Jacob karing keang anak, tinipun no ding keang bitis king pagkeran, at mepatad ya inawa, at miagum ya king keang balayan. 	

Genesis <lbl>50:1</lbl> 	At migsucub ya i Jose king lupa na ning keang ibpa, at kaniak ya king babo na, at inuma ne. 

Genesis <lbl>50:2</lbl> 	At inutus nang Jose karing keang ipus a manulu a balsamuan de ing keang ibpa: at binalsamuan de ding manulu i Israel. 	

Genesis <lbl>50:3</lbl> 	At apatapulung aldo ing inari ra kea; uling makanian a inari ra ing aldo a pamagbalsamu ra: at kiniakan de ding tau Egipto pitungpulung aldo. 	

Genesis<lbl> 50:4</lbl> 	At inyang ing aldo na ning pamangiak kea milabas na, miniabi ya i Jose king bale nang Faraon, ngana, Nung ngeni menakit kung kalam karing kekang mata, sabian mu, king daramdaman nang Faraon, pagamuamu ku keka, sabian mu, 

Genesis <lbl>50:5</lbl> 	Pepasumpa nakung ibpa ku, ngana, Oini, mamamate ku: king kutkutan a kanakung kilkul a makatungkul kaku king labuad na ning Canaan, karin muku ikutkut. Ngeni pin paintulutan yukung mako, pagamuamu ku kekayu, at ikutkut ke ing kakung ibpa, at mibalik kung pasibayu. 	

Genesis <lbl>50:6</lbl> 	At sinabi nang Faraon, Mako ka, at ikutkut me ing kekang ibpa, agpang king pepasumpa na keka. 	

Genesis <lbl>50:7</lbl> 	At meko ya i Jose baneng ikutkut i ibpa na; at kayabe nong meko ding anggang ipus nang Faraon, ding mangatua king keang bale, at ding anggang mangatua king labuad na ning Egipto, 	

Genesis <lbl>50:8</lbl> 	At ing mabilug a bale nang Jose, at ding keang kapatad, at ing bale na ning keang ibpa: ding karela mung anak, at ding karelang kawan, at ding karelang vaca, ilang karelang likuan king labuad ning Gozen. 

Genesis <lbl>50:9</lbl> 	At karin mine lang abe ra ding carro, at ding sasake kabayu: at binang maragul a tapuk. 

Genesis <lbl>50:10</lbl> 	At dinatang la king pidadaran nang Atad, a atiu pa nangan na karin ning Jordan, at karin la menagulele masikan at kapaitpaitan a tagulele: at guinawa yang pamagpaldas king keang ibpa pitung aldo. 

Genesis <lbl>50:11</lbl> 	At inyang ding manuknangan king labuad, ding Cananeos, ikit da ing pamagpaldas king pidadaran nang Atad, sinabi ra, Iti metung a kalunuslunus a pamagpaldas ding tau Egipto, inya ing pemalaguiu ra kaniti Abel-mizraim, a nangan na karin ning Jordan. 

Genesis <lbl>50:12</lbl> 	At depatan da kea ding keang anak ing agpang king inutus na karela: 

Genesis <lbl>50:13 </lbl>	Uling dela re ding keang anak king labuad na ning Canaan, at kitkut de king lukib na ning marangle ning Macpela, a seli nang Abraham pati ing marangle, a pekapibandian a kutkutan, kang Efron, a Heteo king tulid ning Mamre.

Genesis <lbl>50:14</lbl> 	At mibalik ya i Jose king Egipto, ya, at ding keang kapatad, at ding anggang mine a kayabe nang mikutkut king keang ibpa, pangayari neng kitkut i ibpa na. 	

Genesis <lbl>50:15</lbl> 	At inyang akit da ding kapatad nang Jose king ing karelang ibpa mete ya, sinabi ra, Mekad i Jose akasaman nakatamu, at ablasan nang lubus kekatamu ing anggang dewakan a depatan ta kea. 	

Genesis <lbl>50:16</lbl> 	At i peparala lang balita kang Jose, ngana, Inutus nang ibpa mu bayu ya mete, ngana, 	

Genesis <lbl>50:17</lbl> 	Sabian yung makanian kang Jose, Patawad, pagamuamu ku keka ngeni, ing pamanalangsang da ding kekang kapatad, at ing karelang kadewakan. At ngeni, ipagamuamu mi keka, ipatawad mu ing pamanalangsang da ding talasuyu na ning Dios ning kekang ibpa. At i Jose kiniak ya inyang maniabi la kea. 

Genesis <lbl>50:18</lbl> 	At mine la naman kea ding keang kapatad at migsakab la king arapan na ning keang lupa; at sinabi ra, Oini, ikami ding talasuyu mu. 	

Genesis <lbl>50:19</lbl> 	At sinabi nang Jose karela, E ko tatakut: uling atiku king pangabilian na ning Dios? 	

Genesis <lbl>50:20</lbl> 	At tungkul king kekayu, ibibilang yung dewakan salang kanaku; dapot ibibilang nang kayapan ning Dios, bang mapalyari, ing anti mo iti king aldo ngeni, a miligtas la bie ding dakal a tau. 	

Genesis <lbl>50:21</lbl> 	Inya pin e ko tatakut: pakanan dakayu, at ding kekong anak. At pematulan nala, at miniabi ya karela king kasampatan a lub. 	

Genesis <lbl>50:22</lbl> 	At i Jose menuknangan ya Egipto, ya, at ing bale na ning keang ibpa: at i Jose mebie yang dinalan at apulung banua. 

Genesis <lbl>50:23</lbl> 	At ikit nong Jose ding anak nang Efraim angga king katlung dai: ding anak na namang Makir a anak nang Manases penganak la naman karing tud nang Jose. 	

Genesis <lbl>50:24</lbl> 	At sinabi nang Jose karing keang kapatad, Mate ku: dapot tune a dalawan nako ning Dios, idala nakayu manibat king labuad a iti angga king labuad a pengaku na kang Abraham, kang Isaac, at kang Jacob. 	

Genesis <lbl>50:25</lbl> 	At sinumpa ya i Jose karing anak nang Israel, ngana, Tune a dalawan na ko ning Dios, at idala yula ding kanakung butul manibat keti. 

Genesis <lbl>50:26</lbl> 	Makanian ing pangamate nang Jose, a dinalan ya at apulung banua tua; at binalsamuan de, at binili re king metung a kabaung karin Egipto. 	

Title:Deuteronomy


<b>Deuteronomio Deuteronomy</b>

Deuteronomio Deuteronomy <lbl>1:1</lbl>	Deti ila ding amanu a sinabi nang Moises king mabilug a Israel king nangan na karin ning Jordan king ilang, king Araba king tulid ning Suf, king pilatan ning Paran, at Tofel, at Laban, at Hazerot, at Di-zahab.	

Deuteronomio Deuteronomy <lbl>1:2</lbl>	Labingmetung a aldo a paglakben manibat king Horeb king dalan ning bunduk ning Seir angga king Cades-barnea.	

Deuteronomio Deuteronomy <lbl>1:3</lbl>	At milyari kanitang kapat apulung banua, king kalabing metung a bulan, king mumuna nang aldo ning bulan, a miniabi ya i Moises karing anak na ning Israel, agpang king anggang binie na kea a utus nang GUINU karela;	

Deuteronomio Deuteronomy <lbl>1:4</lbl>	Kaibat neng sigatan i Sehon a ari ra ding Amoreos, a manuknangan king Hesbon, at i Og a ari king Basan, a manuknangan king Astarot, king Edrei.	

Deuteronomio Deuteronomy <lbl>1:5</lbl>	King nangan na karin ning Jordan, king labuad na ning Moab, pigmulan nang Moises a selese ing kautusan a iti, ngana,	

Deuteronomio Deuteronomy <lbl>1:6</lbl>	I GUINU a kekatang Dios a miniabi kekatamu king Horeb, ngana, Ikayu tinuknang na kong maluat king bunduk a iti:	

Deuteronomio Deuteronomy <lbl>1:7</lbl>	Mibalik kayu, at maglakbe kayu, at ume kayu king karinan a bunduk-bundukan ding Amoreos, at karing anggang karinan a makalapit karin, king Araba, king labuad a bunduk-bundukan, at king kababan, at king Mauli, at king bebe na ning dayatmalat, ing labuad da ding Cananeos, at ing Libano, angga king maragul a ilug, ing ilug ning Eufrartes.	

Deuteronomio Deuteronomy <lbl>1:8</lbl>	Oini, kanakung binili ing labuad king arapan yu: lungub kayu at bandian yu ing labaud a simpa nang GUINU karing kekong mangatua, kang Abraham, kang Isaac, at kang Jacob, a binie na karela at karing karelang bini kaibat da.	

Deuteronomio Deuteronomy <lbl>1:9</lbl>	At aku miniabi ku kekayu king panaun a ita, ngaku, E rako adalang magdilidili ku:

Deuteronomio Deuteronomy <lbl>1:10</lbl>	Peparakal nakong GUINU a kekong Dios, at oini, anti kayu, king aldo a iti, ding batuin king banua king karakal.

Deuteronomio Deuteronomy <lbl>1:11</lbl>	I GUINU, a Dios da ding kekong mangatua, gawan nakong makalilibung ukdu karakal a maiguit kekayu ngeni, at panuanan nakayu, anti mo ing pengaku na kekayu!	

Deuteronomio Deuteronomy <lbl>1:12</lbl>	Makananung idala kung dilidili ing kekong pangabala, at ing kekong pusan, at ing kekong piamanuan?

Deuteronomio Deuteronomy <lbl>1:13</lbl>	Kuma kayu karing lalaking biasa, at maki pamanalastas, at pikabaluan, agpang karing kekong dai, at ila gawan kong pekabuntuk kekayu.	Take you wise men, and understanding, and known among your tribes, and I will make them rulers over you.
Deuteronomio Deuteronomy <lbl>1:14</lbl>	At mekibat ko kaku, at sinabi yu, Ing bague a kekang sinabi mayap kekami baming daptan.

Deuteronomio Deuteronomy <lbl>1:15</lbl>	Inya kinua kula ding pekabuntuk da ding kekong dai, lalaking biasa, at pikabaluan, at guewa kong pekabuntuk kekayu, capitan do ding libulibu, at capitan do ding dina-dinalan, at capitan do ding tialima-limang pulu, at capitan do ding tiapulu-pulu, at pekapun la, agpang karing kekong dai.	

Deuteronomio Deuteronomy <lbl>1:16</lbl>	At penabilinan kula ding kekong ukum kanitang panaun a ita, sinabi ku, Pakiramdaman yu ing pisasabian libutad da ding kekong kapatad, at atulan ye king matulid ing metung a lalaki at ing keang kapatad, at ing tau king aliwang labuad a kayabe na.	

Deuteronomio Deuteronomy <lbl>1:17</lbl>	E ko kikilalang pangatau king pamanatul; pakiramdaman ye ing malati anti mo ing maragul; e ko mitatakutan king lupa na ning tau; uling ing pamantul king Dios: at ing pisasabian a binang masakit kekayu, idala yu kanaku, at pakiramdaman ku.

Deuteronomio Deuteronomy <lbl>1:18</lbl>	At inutus ku kekayu kanitang panaun a ita ing sablang bague a kekong sukat daptan.

Deuteronomio Deuteronomy <lbl>1:19</lbl>	At miglakad tamung menibat king Horeb, at biltangan tamu itang anggang maragul at makapangilabut a ilang a kekong ikit, king dalan a tumuru king karinan a bunduk-bundukan ding Amoreos, anti mo ing inutus na kekatamung GUINU a kekatang Dios; at dinatang tamu king Cades-barnea.

Deuteronomio Deuteronomy <lbl>1:20</lbl>	At sinabi ku kekayu, Disnan yu ing karinan a bunduk-bundukan ding Amoreos, a binie na kekatamung GUINU a kekatang Dios.

Deuteronomio Deuteronomy <lbl>1:21</lbl>	Oini, binili nang GUINU a kekong Dios ing labuad king arapan yu: ukiatan yu, bandian yu, anti mo ing sinabi na kekong GUINU a Dios da ding kekong mangatua; e ko tatakut, ni mangalambut man.

Deuteronomio Deuteronomy <lbl>1:22</lbl>	At linapit ko kanaku balang metung kekayu, at sinabi na, Mitubud tang lalaki king mumuna kekatamu, barang siasatan ing labuad dikil kekatamu, at magdala lang amanung pasibayu kekatamu king dalan a dapat tang sampan, at karing ciudad a kekatang dasnan.

Deuteronomio Deuteronomy <lbl>1:23</lbl>	At ing bague pepatulan nakung mayap; at aku kinanua kung labingaduang lalaki kekayu, metung a lalaki king balang metung a dai:

Deuteronomio Deuteronomy <lbl>1:24</lbl>	At mibalik la at sinampa la king bunduk-bundukan a karinan, at dinatang la king libis ning Escol, at tiniktikan da.	

Deuteronomio Deuteronomy <lbl>1:25</lbl>	At kinanua la karing karelang gamat karing bunga na ning labuad, at dela rala kekatamu, at migdala lang pasibayung amanu kekatamu, at ngara, Mayap a labuad ing binie na kekatamung GUINU a kekatang Dios.

Deuteronomio Deuteronomy <lbl>1:26</lbl>	Makanian man e ko minukiat, nung e sinalangsang kayu laban king utus nang GUINU a kekong Dios:

Deuteronomio Deuteronomy <lbl>1:27</lbl>	At milmura kayu kilub ding kekong kubu, at sinabi yu, Uling akamuan nakatamung GUINU, liwal nakatamu king labuad na ning Egipto, bang ibie nakatamu king gamat da ding Amoreos, ba rakatang lipulan.	

Deuteronomio Deuteronomy <lbl>1:28</lbl>	Nu tamu sampa? Pepalungkut do ding kekatang pusu ding kapatad tamu, ngara, Ding tau mangaragul la at mangatas kekatamu; ding ciudad mangaragul la at makakuta lang angga banua; at bukud kaniti ikit mila ding anak da ding Anakim karin.

Deuteronomio Deuteronomy <lbl>1:29</lbl>	Kanita sinabi ku kekayu, E ko mangilabut, ni tumakut man karela.

Deuteronomio Deuteronomy <lbl>1:30</lbl>	I GUINU a kekong Dios a manimuna kekayu, makipamuk ya dikil kekayu, agpang king sablang depatan na kekayu karin Egipto king arapan da ding kekong mata,

Deuteronomio Deuteronomy <lbl>1:31</lbl>	At king ilang, nung nu yu ikit nung makananung dela nakong GUINU a kekong Dios, anti mo ing pamibabata na ning metung a lalaki king keang anak a lalaki, karing anggang dalan a inayan yu, angga king dinatang kayu king karinan a iti.

Deuteronomio Deuteronomy <lbl>1:32</lbl>	Makanian man king anti kaniting bague e ye peniwalan i GUINU a kekong Dios,

Deuteronomio Deuteronomy <lbl>1:33</lbl>	A menimuna kekayu king dalan, bang ipanintun nakayung karinan a pitalakaran yu karing kekong kubu, king api panga bengi, bang ituru na kekayu nung nu karing dalan a dumalan kayu, at king lulam panga aldo.

Deuteronomio Deuteronomy <lbl>1:34</lbl>	At dimdam nang GUINU ing siwala na ning kekong amanu, at mikapali ya, at sinumpa ya, ngana,	

Deuteronomio Deuteronomy <lbl>1:35</lbl>	Tune a e na akit ning metung man karing taung deti niting marawak a dai ing mayap a labaud, a simpa kung ibie karing kekong mangatua,

Deuteronomio Deuteronomy <lbl>1:36</lbl>	Subali kang Caleb a anak nang Jefune; ya ing manakit; at kea ku ibie ing labaud a keang dilpak, at karing keang anak, uling ya lubus yang tinuki kang GUINU.	

Deuteronomio Deuteronomy <lbl>1:37</lbl>	I GUINU man mimua ya kanaku, king uli yu, ngana, Ika man e ka milub karin:

Deuteronomio Deuteronomy <lbl>1:38</lbl>	I Josue a anak nang Nun, a makatalakad king arapan mu, lungub ya karin: pasiknangan me lub; uling keang ipamana king Israel.

Deuteronomio Deuteronomy <lbl>1:39</lbl>	Bukud kaniti ding kekong mangalating anak, a sinabi yung maguing bijag, at ding kekong anak, a king aldo a iti ala pang pangabaluan king mayap o marawak, ila lungub la karin, at karela ibie ku iti, at karelang bandian.	

Deuteronomio Deuteronomy <lbl>1:40</lbl>	Dapot dikil kekayu, mibalik kayu, at maglakbe ko king ilang king dalan a tumuru king Dayatmalat a Malutu.

Deuteronomio Deuteronomy <lbl>1:41</lbl>	Kanita mekibat kayu at sinabi yu kanaku, Mikasala kami salang kang GUINU, sampa kami at makipamuk, agpang king anggang inutus na kekaming GUINU a kekeng Dios. At pesipagtakas kayu balang metung king keang takas a pakipamuk, at migmalawa kong sinampa king bunduk-bundukan a karinan.

Deuteronomio Deuteronomy <lbl>1:42</lbl>	At i GUINU sinabi na kanaku, Sabian mu karela, E ko sasampa, ni makipamuk man; uling ala ku kekayu; a magkang masugat kayu king arapan da ding kekong kasalang.	

Deuteronomio Deuteronomy <lbl>1:43</lbl>	Inya miniabi ku kekayu, at e yu pekiramdaman; nung e sinalangsang kayu king kautusan nang GUINU, at migpalalu kayu, at minukiat ko king bunduk-bundukan a karinan.	

Deuteronomio Deuteronomy <lbl>1:44</lbl>	At ding Amoreos, a manuknangan kanitang bunduk-bundukan a karinan, pesilual lang salang kekayu, at tegal dakayu, anti mo ing depatan da ding panilan, at simbut dakayu king Seir, angga man king Horma.	

Deuteronomio Deuteronomy <lbl>1:45</lbl>	At mibalik kayu at menangis king arapan nang GUINU; dapot e na pekiramdaman GUINU ing kekong siwala, ni tiningid man kekayu.

Deuteronomio Deuteronomy <lbl>1:46</lbl>	Inya tinuknang kong dakal a aldo king Cades, agpang king aldo a penuknangan yu karin.

Deuteronomio Deuteronomy <lbl>2:1</lbl>	Kanita mibalik tamu, at miglakbe tamu king ilang king dalan a tumuru king Dayatmalat a Malutu, anti mo ing sinabi nang GUINU kanaku; at liniguid tamu king bunduk ning Seir dakal a aldo.

Deuteronomio Deuteronomy <lbl>2:2</lbl>	At i GUINU miniabi ya kanaku, ngana,	And the LORD spake unto me, saying,
Deuteronomio Deuteronomy <lbl>2:3</lbl>	Liguiran ye ing bunduk a iti a makabang panaun: magbalik kayu king nangan paralaya.

Deuteronomio Deuteronomy <lbl>2:4</lbl>	At yutus mu king balayan, ngamu, Dumalan kayu king angganan ding kekong kapatad a anak nang Esau, a manuknangan king Seir; at ila tumakut la kekayu. Mingat ko ping mayap karing kekong sarili king uli na niti:	

Deuteronomio Deuteronomy <lbl>2:5</lbl>	E ko makitua karela; uling e ku ibie kekayu ing karelang labuad, ali, aguiang ing daralpakan na mu ning talampakan na ning metung a bitis; uling kanakung binie ing bunduk ning Seir kang Esau a pekabandi na.	

Deuteronomio Deuteronomy <lbl>2:6</lbl>	Sali kong pamangan karela king pamamilatan na ning salapi, bakong mangan; at sali kayu namang danum karela king pamamilatan na ning salapi, bakong minum.	

Deuteronomio Deuteronomy <lbl>2:7</lbl>	Uling pepanuanan nakong GUINU a kekong Dios king sablang dapat da ding kekong gamat; keang abalu ing kekong pamaglakbe keti king maliwalas a ilang: kareting apatapulung banua minantabe ya kekayu i GUINU a kekong Dios; e ko kekulangan nanumang bague.	

Deuteronomio Deuteronomy <lbl>2:8</lbl>	Inya dinalan tamu karing kekatang kapatad a anak nang Esau, a manuknangan king Seir, manibat king dalan na ning Araba manibat king Elat at manibat king Eziongeber. At mibalik tamu at dinalan ta king ilang ning Moab.


Deuteronomio Deuteronomy <lbl>2:9</lbl>	At i GUINU sinabi na kaku, E yu tatampalasanan ing Moab, ni makitua man karela king pamakipamuk; uling e rako dinan king keang labuad a pekabandi yu; uling binie ku ing Ar karing anak nang Lot a pekabandi ra.

Deuteronomio Deuteronomy <lbl>2:10</lbl>	(Ding Emita tinuknang la karin king minuna, maragul a balayan, at dakal la, at matas la, anti mo ding Anakeo:

Deuteronomio Deuteronomy <lbl>2:11</lbl>	Deti man binilang dong Refaim, anti mo ding Anakeo: dapot ding Moabitas yausan do deti Emita.

Deuteronomio Deuteronomy <lbl>2:12</lbl>	Ding Horeos man menuknangan la king Seir kanitang minuna, dapot ding anak nang Esau minalili la karela; at linipul dala king arapan da naman, at menuknangan la king kalili ra; anti mo ing depatan na ning Israel king labuad a keang bandi, a binie nang GUINU karela).

Deuteronomio Deuteronomy<lbl> 2:13</lbl>	Ngeni talakad kayu, at dalakit ko king sapa ning Zered. At dinalakit tamu king sapa na ning Zered.	

Deuteronomio Deuteronomy <lbl>2:14</lbl>	At ding aldo a kekatang piglakad manibat king Cades-barnea angga king pangadalakit tamu king sapa ning Zered, atlungpulu at walung banua; angga king ding sablang dai ding lalaking pakipamuk melipul la king libutad ning ejercito, anti mo ing simpa nang GUINU karela.

Deuteronomio Deuteronomy <lbl>2:15</lbl>	Bukud kaniti ing gamat nang GUINU meguing salang ya karela, bang lipulan nala king libutad ning parang, angga king melipul la.	

Deuteronomio Deuteronomy<lbl> 2:16</lbl>	Inya milyari, kanitang ding anggang lalaking pakipamuk melipul la at mengamate king libutad ning balayan,	

Deuteronomio Deuteronomy <lbl>2:17</lbl>	King i GUINU miniabi ya kanaku, ngana,

Deuteronomio Deuteronomy <lbl>2:18</lbl>	Dumalan ka king aldo a iti king Ar, ing angganan na ning Moab:

Deuteronomio Deuteronomy <lbl>2:19</lbl>	At pangatulid mu karing anak nang Ammon, e mo tatampalasanan, ni makitua man karela; uling e ku ibie keka ing labuad da ding anak nang Ammon a pekabandi mu; uling binie ku karing anak nang Lot a pekabandi ra.	
Deuteronomio Deuteronomy <lbl>2:20</lbl>	(Ita man mibilang a labuad da ding Refaim: ding Refaim ilang menuknangan karin king minuna; dapot ding Ammonitas yausan dong Zamzomeo deti,

Deuteronomio Deuteronomy <lbl>2:21</lbl>	Maragul a balayan, at dakal, at mangatas, anti mo ding Anakeo; dapot linipul nong GUINU king arapan da; at minalili la karela, at menuknangan la king kalili ra;

Deuteronomio Deuteronomy <lbl>2:22</lbl>	Anti mo ing depatan na karing anak nang Esau, a manuknangan king Seir, kanitang lipulan nala ding Horeos king arapan da; at ila minalili la karela, at menuknangan la king kalili ra angga man pin king aldo a iti.	

Deuteronomio Deuteronomy <lbl>2:23</lbl>	At ding Aveo, a pesinuknangan karing nayun angga king Gaza, a linipul da ding Caftoreo a menibatan king Caftor, at menuknangan la king kalili ra).	

Deuteronomio Deuteronomy <lbl>2:24</lbl>	Pasitikdo kayu, maglakbe kayu, at dumalan kayu king libis ning Arnon: oini, kaku lang binie king kekong gamat i Sihon a Amoreo, a Ari king Hesbon, at ing keang labuad; pagmulan yung bandian, at makisambutan ko kea king pamipamuk.

Deuteronomio Deuteronomy <lbl>2:25</lbl>	King aldo a iti pagmulan kung ibili ing kasdan at takut kekayu karing balayan a atiu king lalam ning mabilug a banua, a damdaman da ing kekong ulat, at pasigalgal la, at pasilungkut la, uli yu.

Deuteronomio Deuteronomy <lbl>2:26</lbl>	At aku mitubud ku pin karing tubud a ibat king ilang ning Kedemot kang Sihon a ari king Hesbon king amanu ning kapayapan, ngana,	

Deuteronomio Deuteronomy <lbl>2:27</lbl>	Paintulutan mukung dumalan king kekang labuad: lumakad kung bukud mung king dalan, e ku liku ni king wanan o kaili man.

Deuteronomio Deuteronomy <lbl>2:28</lbl>	Pasaliwan mukung pamangan king pamamilatan ning salapi, bang mangan ku, at dinan mukung danum king pamamilatan ning salapi, bang minum ku, paintulutan mukung lumabas king pamamilatan ding bitis ku;	

Deuteronomio Deuteronomy <lbl>2:29</lbl>	Anti mo ing depatan da kanaku ding anak nang Esau a manuknangan king Seir, at ding Moabitas a manuknangan king Ar; angga king midalakit ku king Jordan king labaud a binie na kekaming GUINU a kekeng Dios.

Deuteronomio Deuteronomy<lbl> 2:30</lbl>	Dapot e na tinulut Sihon a ari king Hesbon a dumalan ta kea; uling pepasias neng GUINU a kekang Dios ing keang espiritu, at pepasias ne pusu, baneng ibie king kekang gamat, anti mo king aldo iti.

Deuteronomio Deuteronomy <lbl>2:31</lbl>	At i GUINU sinabi na kanaku, Oini, pigmulan kung ibie ing Sihon at ing keang labuad king arapan yu: pagmulan yung bandian, bang amana yu ing keang labaud.

Deuteronomio Deuteronomy <lbl>2:32</lbl>	Kanita i Sihon linual yang salang kekatamu, ya at ing mabilug nang balayan, king pamipamuk king Jahaz.

Deuteronomio Deuteronomy <lbl>2:33</lbl>	At i GUINU a kekatang Dios binie ne king arapan tamu; at sinugat taya, at ding keang anak, at ing mabilug nang balayan.	

Deuteronomio Deuteronomy <lbl>2:34</lbl>	At kinua tala ding anggang ciudad na kanitang panaun a ita, at lubus tayang linipul ing balang ciudad a panuknangan, pati na ding babai at anak a mangalati; ala tamung tinagan:

Deuteronomio Deuteronomy <lbl>2:35</lbl>	Ding animal mu ilang dela tamung pekasamsam, pati ing mesamsam karing ciudad a sekupan tamu.	

Deuteronomio Deuteronomy <lbl>2:36</lbl>	Manibat king Aroer, a atiu king lele ning libis ning Arnon, at manibat king ciudad a atiu king libis, angga man pin king Gilead, alang ciudad a tutung matas dikil kekatamu; binie na ngan king arapan tamung GUINU a kekatang Dios:

Deuteronomio Deuteronomy <lbl>2:37</lbl>	King labuad da mu ding anak nang Ammon karin kamu e linapit; king mabilug nang bebe ning ilug ning Jaboc, at karing ciudad da ding karinan a bunduk-bundukan, at nu man karin a binawal nakatamung GUINUNG kekatang Dios.

Deuteronomio Deuteronomy <lbl>3:1</lbl>	Kanita mibalik tamu, at sinampa tamu king dalan a tumuru Basan: at i Og a ari king Basan linual yang salang kekatamu, ya at ing mabilug nang balayan, a mekipamuk king Edrei.

Deuteronomio Deuteronomy <lbl>3:2</lbl>	At i GUINU sinabi na kaku, E ka tatakut kea; uling ya binie ke, at ing mabilug nang balayan, at ing keang labuad, king kekang gamat; at daptan mu kea ing anti mo ing depatan mu kang Sihon a ari ra ding Amoreos, a menuknangan king Hesbon.

Deuteronomio Deuteronomy <lbl>3:3</lbl>	Inya i GUINU a kekatang Dios binie nia naman king kekatang gamat i Og a ari king Basan, at ing mabilug nang balayan: at sinugat taya angga king alang mitagan kea a melakuan.

Deuteronomio Deuteronomy <lbl>3:4</lbl>	At kinua tala ding anggang ciudad na king panaun a ita; ala metung mang ciudad a e ta kinua karela; anamapulung ciudad, ing mabilug a labuad na ning Argob, ing kayarian nang Og king Basan.

Deuteronomio Deuteronomy <lbl>3:5</lbl>	Ding sablang deti ciudad lang makakuta a maki mangatas a kuta, pasbul, at kabat; bukud pa karing e makakutang balen a tutu lang dakal.

Deuteronomio Deuteronomy <lbl>3:6</lbl>	At lubus talang linipul deti, anti mo ing depatan tamu kang Sihon a ari king Hesbon, a lubus talang linipul balang ciudad a panuknanganan, kagum ding babai at anak a mangalati.

Deuteronomio Deuteronomy <lbl>3:7</lbl>	Dapot ding anggang animal, at ding mesamsam karing ciudad, kinua talang pekasamsam dikil king kekatang sarili.

Deuteronomio Deuteronomy <lbl>3:8</lbl>	At kinua tamu ing labuad king panaun a ita king gamat da ding aduang ari ding Amoreos a atiu king nangan na karin ning Jordan, manibat king libis ning Arnon angga king bunduk ning Hermon.	

Deuteronomio Deuteronomy <lbl>3:9</lbl>	(A ya ing Hermon a yausan da ding Sidonios Sirion, a yausan dang Senir ding Amoreos);

Deuteronomio Deuteronomy <lbl>3:10</lbl>	Ding anggang ciudad ning kapatagan, at ing mabilug a Gilead, at ing mabilug a Basan, angga king Saleca at Edrei, ciudad la king kayarian nang Og king Basan.

Deuteronomio Deuteronomy <lbl>3:11</lbl>	(Uling i Og mu a ari king Basan ya ing mitagan karing makatagan a Refaim; oini, ing keang pagkeran pagkeran yang bakal; e wari king Rabba karing anak nang Ammon? siam yang siku ing kaba na agpang king siku ning metung a lalaki).

Deuteronomio Deuteronomy <lbl>3:12</lbl>	At ing labuad a iti kinua tamung pekabandi kanitang panaun a ita: manibat king Aroer, a atiu king libis na ning Arnon, at kapitna ning karinan a bunduk-bundukan ning Gilead, at ding ciudad karin, kanaku lang binie karing Reubenitas at karing Gaditas.	

Deuteronomio Deuteronomy <lbl>3:13</lbl>	At ding makatagan king Gilead, at ing mabilug a Basan, ing kayarian nang Og, binie kula karing kapitna ra ding dai nang Manases; ing mabilug nang labuad ning Argob, ing mabilug a Basan. (Ila mu ring pemalaguiuwan nang labuad da ding Refaim.

Deuteronomio Deuteronomy <lbl>3:14</lbl>	I Jair a anak nang Manases kinua na ing mabilug a labuad na ning Argob, angga king angganan da ding Gesureos at ding Maakateos; at pemalaguiuwan dalang Basan pin, agpang king keang laguiung sarili, Havot-jair la, angga king aldo iti).	

Deuteronomio Deuteronomy <lbl>3:15</lbl>	At binie ku ing Gilead kang Maquir.

Deuteronomio Deuteronomy <lbl>3:16</lbl>	At karing Reubenitas at karing Gaditas binie ku ing manibat king Gilead angga king libis ning Arnon, ing kalibudtan na ning libis, at ing angganan na niti, angga pa king ilug ning Jaboc, nung isanu ing angganan da ding anak nang Ammon;

Deuteronomio Deuteronomy <lbl>3:17</lbl>	Ing Araba man, at ing Jordan at ing angganan na niti, manibat king Kinneret angga king dayatmalat na ning Araba, a Malat a Dayatmalat, king lalam na ning baidbid ning Pisga king nangan aslagan.	

Deuteronomio Deuteronomy <lbl>3:18</lbl>	At inutusan dakayu king panaun a ita, ngaku, Binie na kekayung GUINU a kekong Dios ing labuad a iti bayung bandian: dumalan kong makasandata king arapan da ding kekong kapatad a anak na ning Israel, ding anggang lalaking matapang.

Deuteronomio Deuteronomy <lbl>3:19</lbl>	Dapot ding kekong asawa, at ding anak yung mangalati, at ding kekong animal (balu kung atin kong dakal a animal), manatili la karing kekong ciudad a binie ku kekayu,

Deuteronomio Deuteronomy <lbl>3:20</lbl>	Angga king dinan nong kapainawan GUINU ding kekong kapatad, anti mo ikayu, at bandian da naman ing labaud nung isanu ing binie na karelang GUINU a kekong Dios king nangan na karin ning Jordan: kanita mibalik ya ing balang metung kekayu king keang pibandian, a binie ku kekayu.

Deuteronomio Deuteronomy <lbl>3:21</lbl>	At inutus ku kang Josue king panaun a ita, ngaku, Ikit da ding kekang mata ing anggang depatan na nang GUINU a kekang Dios karing aduang aring deti: inya makanian ing daptan nang GUINU karing anggang kayarian a kekong labasan.

Deuteronomio Deuteronomy <lbl>3:22</lbl>	E ko tatakut karela; uling i GUINU a kekong Dios, ya ing makipamuk dikil kekayu.

Deuteronomio Deuteronomy <lbl>3:23</lbl>	At migamuamu ku kang GUINU king panaun a ita, ngaku,

Deuteronomio Deuteronomy <lbl>3:24</lbl>	Oh Guinung GUINU, kekang pigmulan a pepakilala king kekang talasuyu ing kekang degulan, at ing kekang gamat a masikanan: uling nanu ya ping dios ing karin banua o king labuad, a makarapat agpang karing kekang dapat, at agpang karing kekang mayupayang pangimut?	

Deuteronomio Deuteronomy <lbl>3:25</lbl>	Paintulutan mukung lumabas, pagamuamu ku keka, at lawan ku ing mayap a labaud a atiu nangan na karin ning Jordan, itang masanting a bunduk, at ing Libano.	

Deuteronomio Deuteronomy <lbl>3:26</lbl>	Dapot i GUINU mimua ya kanaku king uli yu, at e yuku pekiramdaman; at sinabi na kanakung GUINU, Tapat na keka, e na ka maniabi kanaku king makatungkul king bague a iti.	

Deuteronomio Deuteronomy<lbl>3:27</lbl>	Sampa ka king taluktuk ning Pisga, at ibatio mo ding kekang mata ngana king albugan, at king nangan paralaya, at nangan king mauli, at nangan king aslagan, at lawan mu karing kekang mata: uling e ka midalakit king Jordan iti.

Deuteronomio Deuteronomy </lbl>3:28	</lbl>Dapot utusan me i Josue, at papagtatagan me, at papagtibayan me; uling dalakit ya a manimuna king balayan a iti, at keang ipabandi karela ing labuad a kekang akakit.	

Deuteronomio Deuteronomy <lbl>3:29</lbl>	Inya menatili tamu king libis king tulid ning Bet-peor.	

Deuteronomio Deuteronomy<lbl> 4:1</lbl>	At ngeni, Oh Israel, pakiramdaman yula ding kautusan at ding tuntunan, a ituru ku kekayu, bayung tuparan; bakong mie, at lungub at bandian yu ing labuad a i GUINU, ing Dios da ding kekong mangatua, binie na kekayu.

Deuteronomio Deuteronomy <lbl>4:2</lbl>	E yu daragdagan ing amanu a kanakung inutus kekayu, ni kulangan man iti, bang pamintuan yu ing utus nang GUINU a Dios yu, a inutus ku kekayu.	

Deuteronomio Deuteronomy <lbl>4:3</lbl>	Ikit da ding kekong mata nung nanu ing depatan nang GUINU king uli nang baal-peor; uling ding anggang lalaki a tinuki kang baal-peor, i GUINU a kekang Dios linipul nala king libutad yu.	

Deuteronomio Deuteronomy <lbl>4:4</lbl>	Dapot ikong menatili kang GUINU a kekong Dios mabie ya pa ing balang metung kekayu king aldo ngeni.	

Deuteronomio Deuteronomy <lbl>4:5</lbl>	Oini, tiru rakayu karing kautusan at tuntunan, anti mo ing inutus na kanakung GUINU a kakung Dios, bayung daptan king libutad na ning labuad a kekong ayan bayung bandian.	

Deuteronomio Deuteronomy <lbl>4:6</lbl>	Ingatan yo pin at daptan yula; uling iti ing kekong kabiasnan at ing kekong pamanalastas king panimanman da ding balayan, a makaramdam karing tuntunan a deti, at ngara, Tune ing maragul a bansang iti metung yang biasa at makatalastas a balayan.

Deuteronomio Deuteronomy <lbl>4:7</lbl>	Uling nanu ya ing maragul a bansang atiu karin, a maki dios a binang malapit karela, a anti mo i GUINU a kekatang Dios malapit ya kapilan ta man maus kea?

Deuteronomio Deuteronomy <lbl>4:8</lbl>	At nanu yang maragul a bansa ing atiu karin, a ating kautusan at tuntunan a binang matulid a anti mo ing mabilug a kautusan a iti, a kakung binili king arapan yu king aldo ngeni?

Deuteronomio Deuteronomy <lbl>4:9</lbl>	Mingat kayu mu king kekong sarili, at ingatan ye ing kekong kaladua king lubus a pamaningat, magkang kekayu lang kalinguan ding bague a ikit yu karing kekong mata, at magkang kawani la king kekong pusu king anggang aldo na ning kekong bie; dapot pabalu yula karing kekong anak at karing anak da ding kekong anak;	

Deuteronomio Deuteronomy <lbl>4:10</lbl>	King aldo a tinalakad ko king arapan nang GUINU a kekong Dios king Horeb, kanitang sabian na kanakung GUINU, Tipunan mu kanaku ing balayan, at iparamdam ku karela ing kanakung amanu, balang magaral tumakut kanaku king sablang aldo a mabibie la king babo ning labuad, at bang aturu ra karing karelang anak.	

Deuteronomio Deuteronomy <lbl>4:11</lbl>	At linapit kayu at tinalakad king lalam ning bunduk; at ing bunduk milalablab ya king api angga king kapitna na ning banua, kagum ning karalumduman, lulam, at makapal a dalumdum.

Deuteronomio Deuteronomy <lbl>4:12</lbl>	At i GUINU miniabi ya kekayu a ibat king libutad ning api: dimdam yu ing siwala na ning amanu, dapot ala kong ikit a anyu; bukud mung dimdam yu ing siwala.	

Deuteronomio Deuteronomy <lbl>4:13</lbl>	At pisiag ne kekayu ing keang tipan, a inutus nang daptan yu, ding apulung utus pin; at sinulat nala karing aduang dulang a batu.	

Deuteronomio Deuteronomy <lbl>4:14</lbl>	At i GUINU inutus naku king panaun a ita a ituru rakayu karing kautusan at tuntunan, king bayong tuparan king labuad a kekong ayan bayung bandian.	

Deuteronomio Deuteronomy <lbl>4:15</lbl>	Ingatan yu ping mayap ing kekong sarili; uling ala kong ikit a nanumang anyu king aldo a miniabi ya kekayu i GUINU king Horeb, manibat king libutad ning api

Deuteronomio Deuteronomy <lbl>4:16</lbl>	Magkang parawakan yu ing kekong sarili, at gawa kong dikil kekayu a larawan a dinukit a kawangis na ning nanumang itsura, a kalupa ning lalaki o babai,	

Deuteronomio Deuteronomy <lbl>4:17</lbl>	Ing kawangis na ning nanumang animal a atiu king babo ning labuad, ing kawangis na ning nanumang ayup a maki baguius a susulapo karing banua,

Deuteronomio Deuteronomy <lbl>4:18</lbl>	Ing kawangis na ning nanumang bague a gagapang king gabun, ing kawangis na ning nanumang asan a atiu king danum king lalam ning labuad;	

Deuteronomio Deuteronomy <lbl>4:19</lbl>	At magkang kekayu lang ilawe ding kekong mata king banua, at ngening kekayu lang akit ing aldo at ing bulan at ding batuin, ing mabilug nang ejercito ning banua, mayagyag ko at samban yula, at suyuwan yula, a deti binie nong GUINU a kekong Dios karing anggang balayan king lalam na ning mabilug a banua.

Deuteronomio Deuteronomy<lbl> 4:20</lbl>	Dapot i GUINU kinua nakayu, at inangu nakayu king ornung bakal karin Egipto, bakong maguing kea metung a balayan a mana, anti mo king aldo ngeni.

Deuteronomio Deuteronomy <lbl>4:21</lbl>	Bukud kaniti i GUINU mimua ya kanaku king uli yu, at sinumpa ya king aku e ku midalakit king Jordan, at king e ku milub king gabun a mayap a ita, a babie nang GUINU a kekong Dios a pekamana:

Deuteronomio Deuteronomy <lbl>4:22</lbl>	Dapot kailangan kung mate king labuad a iti, e ku dapat dalakit king Jordan; dapot ikayu dalakit kayu, at kekayung bandian ing labuad a mayap a ita.	

Deuteronomio Deuteronomy <lbl>4:23</lbl>	Mingat ko pin karing kekong sarili, a magkang akalinguan yu ing tipan nang GUINU a kekong Dios, a guewa na kekayu, at gawa kong larawan a initsuran king kalupa na ning nanumang bague a binawal na kekayung GUINU a kekong Dios.

Deuteronomio Deuteronomy <lbl>4:24</lbl>	Uling i GUINU a kekong Dios metung yang aping manampus, mapangalalu ya ping Dios.

Deuteronomio Deuteronomy <lbl>4:25</lbl>	Ngening mika anak na kayu, at mika anak la ding anak yu, at migluat na kong bina king labuad, at parawakan yu ing sarili yu, at gawa kong larawan a initsuran a kawangis na ning nanumang bague, at daptan yu ing marawak king panimanman nang GUINU a kekong Dios, bang pamungkasian ye king mua;	

Deuteronomio Deuteronomy <lbl>4:26</lbl>	Kaku yang ausan ing banua at ing labuad bang magsaksi la salang kekayu king aldo a iti, bang malipul kong agad a alang sala king labuad a kekong ayan king kangatba ning Jordan bang bandian; e yo apakaban karin ding kekong aldo, nung e lubus a malipul kayu.

Deuteronomio Deuteronomy <lbl>4:27</lbl>	At ikalat nakong GUINU karing balayan, at kataganan kayung ditak king bilang king libutad da ding bansa, a nung nu nako idalang GUINU.	

Deuteronomio Deuteronomy <lbl>4:28</lbl>	At karin sumuyu kayu karing dioses, gawa ra ding gamat da ding tau, dutung at batu, a e manakit, ni makaramdam, ni makapangan, ni makabau.	

Deuteronomio Deuteronomy <lbl>4:29</lbl>	Dapot manibat karin panintunan ye i GUINU a kekong Dios, at malyari yeng akit, ngening panintunan ye king kekong mabilug a pusu at mabilug a kaladua.

Deuteronomio Deuteronomy <lbl>4:30</lbl>	Ngening ati ko king kagutgutan, at ing anggang bague a iti datang kekayu, karing tauling aldo mibalik kayu kang GUINU a kekong Dios, at pakiramdaman yu ing keang siwala:	

Deuteronomio Deuteronomy <lbl>4:31</lbl>	Uling i GUINU a kekong Dios mapamakalulu yang Dios; e nako paburen, ni e nako lipulan, ni e na kalinguan ing keang tipan karing mangatua yu a simpa na karela.

Deuteronomio Deuteronomy <lbl>4:32</lbl>	Uling ikutang yu ngeni karing aldo a milabas, a minuna kekayu, manibat king aldo a lelangan ne ning Dios ing tau king babo na ning labuad, at manibat king metung a angganan na ning banua angga king kasumangid, nung mika ating nanu mang bague a anti mo ing maragul a bague a iti, o meramdam kaya ing anti kanite?

Deuteronomio Deuteronomy <lbl>4:33</lbl>	Dimdam na kaya kapilan man ning insamang balayan ing siwala na ning Dios a miniabi karela king libutad ning api, a anti mo ing dimdam yu, at mebie la?	

Deuteronomio Deuteronomy <lbl>4:34</lbl>	O ing Dios wari migmunikala ya bang ume at kuma dikil kea metung a bansa, ibat king libutad na ning aliwang bansa, king pamamilatan na ning subuk, karing tanda, at karing makapagmulala, at king pamipamuk, at king mayupayang gamat, at king makayatyat a takde, at king maragul a makapangilabot, agpang karing anggang depatan nang GUINU a kekong Dios dikil kekayu karin Egipto king arapan da ding kekong mata?	

Deuteronomio Deuteronomy <lbl>4:35</lbl>	Kekayu mipakit iti, bayung abalu king i GUINU ya ing Dios; ala nang aliwa subali kea.

Deuteronomio Deuteronomy <lbl>4:36</lbl>	Manibat banua peparamdam na kekayu ing keang siwala, ba nakong ituru: at king babo na ning labuad pepakit na kekayu ing keang maragul a api; at dimdam yu ing keang amanu king libutad na ning api.	

Deuteronomio Deuteronomy <lbl>4:37</lbl>	At uli ning liguran nala ding kekong mangatua, inya pinili nala ding karelang bini king tauli ra, at kinua nakayu king Egipto king keang pamakiarap, king maragul nang kayupayan;	

Deuteronomio Deuteronomy <lbl>4:38</lbl>	Banong palakuan king arap yu ding bansa a lalung mangaragul at lalung mangayupaya kesa kekayu, banakong paluban, banang ibie kekayu ing karelang labuad a pekamana, anti mo king aldo ngeni.

Deuteronomio Deuteronomy <lbl>4:39</lbl>	Talastasan yu pin king aldo iti, at ibili yu king kekong pusu, king i GUINU ya ing Dios king babo na ning banua at king lalam ning labuad; ala nang aliwa.	

Deuteronomio Deuteronomy <lbl>4:40</lbl>	At ingatan yula ding keang tuntunan, at ding keang utus, a inutus ku kekayu king aldo a iti, bang ume yang mayap kayabe yu, at karing kekong anak king tauli yu, at bayong apakaba ding kekong aldo king babo na ning labuad, a binie na kekong GUINU a kekong Dios king kapilan man.	

Deuteronomio Deuteronomy <lbl>4:41</lbl>	Kanita i Moises mikawani yang atlung ciudad king lipat ning Jordan nangan king aslagan ning aldo;	

Deuteronomio Deuteronomy <lbl>4:42</lbl>	Bang ing taung mekamate a mekapate king e na seria king kalupa nang tau, at e ne kamuan king panaun a milabas, tumakas ya karin; at king pamanakas na king metung kareting ciudad malyari yang mie:

Deuteronomio Deuteronomy <lbl>4:43</lbl>	A milalaguiuwan, Bezer king ilang, king labuad a kapatagan, dikil karing Reubenitas; at ing Ramot king Gilead, dikil karing Gaditas; at ing Golan king Basan, dikil karing Manasitas.	

Deuteronomio Deuteronomy <lbl>4:44</lbl>	At iti ya ing kautusan a binili nang Moises king arapan da ding anak na ning Israel:	

Deuteronomio Deuteronomy <lbl>4:45</lbl>	Deti ila ding patutu, at ding tuntunan, at ding utus, a sinabi nang Moises karing anak na ning Israel, inyang lual lang manibat king Egipto,	

Deuteronomio Deuteronomy <lbl>4:46</lbl>	King nangan na karin ning Jordan, king libis a tulid na ning Betpeor, king labuad nang Sihon a ari ding Amoreos, a menuknangan king Hesbon, a nung ninu ding sinugat da di Moises ila ding anak na ning Israel, inyang lual lang menibatan Egipto.

Deuteronomio Deuteronomy <lbl>4:47</lbl>	At kinua ra ing keang labuad a pekabandi, at ing labuad nang Og a ari king Basan, ding adua rang ari ding Amoreos, a atiu king lipat ning Jordan nangan king aslagan ning aldo;

Deuteronomio Deuteronomy <lbl>4:48</lbl>	Manibat king Aroer, a atiu king wakas na ning libis ning Arnon, angga pin king bunduk ning Sion (iti ya ing Hermon),	

Deuteronomio Deuteronomy <lbl>4:49</lbl>	At ing mabilug a Araba king lipat ning Jordan nangan aslagan, angga pin king dayatmalat na ning Araba, king lalam da ding baidbid ning Pisga.

Deuteronomio Deuteronomy <lbl>5:1</lbl>	At i Moises inaus na ing mabilug a Israel, at sinabi na karela, Makiramdam ka, Oh Israel, karing tuntunan at utus a sabian ku karing kekang balugbug king aldo iti, bang abalu mula, at tuparan mong daptan.

Deuteronomio Deuteronomy <lbl>5:2</lbl>	I GUINU a kekatang Dios guinawa yang tipan kekatamu king Horeb.

Deuteronomio Deuteronomy <lbl>5:3</lbl>	I GUINU e ne guewa ing tipan a iti karing kekatang mangatua, nung e kekatamu, kekatamu pin, a nung ninu pin itamung sablang mabie ngeni keti.

Deuteronomio Deuteronomy <lbl>5:4</lbl>	I GUINU miniabi ya kekayung lupa at lupa king bunduk manibat king libutad na ning api

Deuteronomio Deuteronomy <lbl>5:5</lbl>	(Tinalakad ku king pilatan nang GUINU at kekayu king panaun a ita, bang ipakit ku kekayu ing amanu nang GUINU: uling mitakutan kayu king uli na ning api, at e ko minukiat king bunduk), ngana,

Deuteronomio Deuteronomy <lbl>5:6</lbl>	Aku i GUINU a kekang Dios, a milual keka king labuad na ning Egipto, king bale na ning pangayalipan.

Deuteronomio Deuteronomy <lbl>5:7</lbl>	E ka mikaka dioses a aliwa king arapan ku.	

Deuteronomio Deuteronomy <lbl>5:8</lbl>	E ka gagawa dikil keka a metung a larawan a dinukit, ni kalupa na ning nanumang bague a atiu king babo banua, o king atiu lalam na ning labuad, o king atiu king danum king lalam na ning labuad:	

Deuteronomio Deuteronomy <lbl>5:9</lbl>	E ka duruku karela, ni susuyu karela; uling aku, i GUINU, a kekang Dios, Dios kung mapangalalu, a daralawan ku ing dewakan da ding mangatua karing anak, at king katlu at king kapat a dai ra ding misasakuil kanaku;

Deuteronomio Deuteronomy <lbl>5:10</lbl>	At papakit kung kapakaluluan karing libu-libung lulugud kanaku at tutupad karing kakung utus.

Deuteronomio Deuteronomy <lbl>5:11</lbl>	E me gagamitan ing laguiu nang GUINU a kekang Dios kekang Dios king alang kabaldugan: uling i GUINU e ne payalan kasalanan ing gumamit alang kabaldugan king laguiu na.	

Deuteronomio Deuteronomy <lbl>5:12</lbl>	Ipangiling me ing aldo ning sabbath, bang aingat meng banal, anti mo ing inutus na kekang GUINU a kekang Dios.	

Deuteronomio Deuteronomy <lbl>5:13</lbl>	Anam a aldo dapat ka, at daptan mu ing anggang kekang dapat;

Deuteronomio Deuteronomy <lbl>5:14</lbl>	Dapot ing kapitung aldo metung yang sabbath kang GUINU a kekang Dios: kaniti e ka darapat nanumang dapat, ika, ni ing anak mung lalaki, ni ing anak mung babai, ni ing ipus mung lalaki, ni ing ipus mung babai, ni ing kekang vaca, ni ing kekang asno, ni ing isanuman karing kekang animal, ni ing aliwang balen a atiu kilub mung pasbulan; bang ing ipus mung lalaki at ing ipus mung babai mipainawa lang anti mo ika.

Deuteronomio Deuteronomy <lbl>5:15</lbl>	At ganakan mu king meguing alipan ka king labuad na ning Egipto, at i GUINU a kekang Dios liwal naka manibat karin king pamamilatan na ning metung a masikanan a gamat at king pamamilatan na ning metung a makayatyat a takde: king uli na nita i GUINU a kekang Dios inutus na keka king ipangiling me ing aldo na ning sabbath.	

Deuteronomio Deuteronomy <lbl>5:16</lbl>	Igalang me i ibpa mu at i indu mu, anti mo ing inutus na kekang GUINU a kekang Dios; bang ding kekang aldo kumaba la, at bang iti ikakayap mu, king labuad a ibie na kekang GUINU a kekang Dios.

Deuteronomio Deuteronomy <lbl>5:17</lbl>	E ka makamate.

Deuteronomio Deuteronomy <lbl>5:18</lbl>	Ni darapat mang pamakipaliwas.	

Deuteronomio Deuteronomy <lbl>5:19</lbl>	Ni manako man.

Deuteronomio Deuteronomy <lbl>5:20</lbl>	Ni sasaksi man king e katutuan laban king kalupa mung tau.

Deuteronomio Deuteronomy <lbl>5:21</lbl>	Ni angkaminan man ing asawa na ning kalupa mung tau; ni pagimbutan man ing bale na ning kalupa mung tau, ing keang marangle man, o ing ipus na mang lalaki, o ing ipus na mang babai, ing keang vaca man, o ing keang asno man, o ing nanumang bague a bandi ning kalupa mung tau.	

Deuteronomio Deuteronomy <lbl>5:22</lbl>	Deting amanu sinabi nong GUINU king kekong mabilug a kapulungan king bunduk manibat king libutad na ning api, ning lulam, at ning makapal a dalumdum, king masikan a siwala: at ala neng digdag pa.

Deuteronomio Deuteronomy <lbl>5:23</lbl>	At milyari, inyang dimdam yu ing siwala manibat king libutad na ning dalumdum, kabang ing bunduk milalablab ya king api, king linapit ko kanaku, ding angga pin pekabuntuk da ding kekong dai, at ding kekong makatua;

Deuteronomio Deuteronomy <lbl>5:24</lbl>	At sinabi yu, Oini, i GUINU a kekatang Dios pepakit na kekami ing keang ligaya, at ing keang degulan, at dimdam mi ing keang siwala manibat king libutad na ning api: ikit mi king aldo iti king ing Dios makipagsalita ya king tau, at mabie ya.

Deuteronomio Deuteronomy <lbl>5:25</lbl>	Ngeni pin baket mate kami? uling iting maragul a api tampusan nakami: nung damdaman ming pasibayu pa ing siwala nang GUINU a kekatang Dios, kanita mate kami.

Deuteronomio Deuteronomy <lbl>5:26</lbl>	Uling ninu karing sablang laman, a dinamdam king siwala na ning Dios a mabie a maniabi manibat king libutad na ning api, anti mo ikami, at mebie ya?

Deuteronomio Deuteronomy <lbl>5:27</lbl>	Lumapit ka, at pakiramdaman mu ing anggang sabian nang GUINU a kekatang Dios: at sabian mu kekami ing anggang sabian na kekang GUINUNG kekatang Dios: at pakiramdaman mi, at daptan mi.

Deuteronomio Deuteronomy <lbl>5:28</lbl>	At i GUINU dimdam na ing siwala ding kekong amanu, inyang maniabi ko kanaku; at sinabi na kanakung GUINU, Dimdam ku ing siwala ra ding amanu ning balayan a iti, a sinabi ra keka: miniabi lang mayap king sablang sinabi ra.

Deuteronomio Deuteronomy <lbl>5:29</lbl>	Oh mananu sang maki ating metung a pusung anti iti karela, bang tumakut la kanaku, at tuparan dong parati ding sabla kung utus, bang mipakayap la, at ding karelang anak king kapilan pa man!

Deuteronomio Deuteronomy <lbl>5:30</lbl>	Ume ka sabian mu karela. Mibalik ko karing kekong kubu.	

Deuteronomio Deuteronomy <lbl>5:31</lbl>	Dapot tungkul keka, talakad ka keni king kanakung siping, at sabian ku keka ing mabilug a utus, at ding tuntunan, at ding kautusan, a ituru mu karela, bang daptan dala king labuad a ibie ku karela bang bandian da.

Deuteronomio Deuteronomy <lbl>5:32</lbl>	Keko ping tuparan daptan ing anti mo ing inutus nang GUINUNG kekong Dios kekayu: e ko liliku king wanan o king kaili.

Deuteronomio Deuteronomy <lbl>5:33</lbl>	Lumakad kayu king lubus a pamanlakad a inutus na kekayung GUINU a kekong Dios, bang mie kayu, at bang maguing ikakayap yu, at bang apakaban yula ding kekong aldo king labuad a kekong bandian.	

Deuteronomio Deuteronomy <lbl>6:1</lbl>	Ngeni iti ya ing utus, ding tuntunan, at ding kautusan, a inutus nang papaturu kekayung GUINUNG kekong Dios, bang daptan yula king labuad a kekayung ayan bang bandian yu;

Deuteronomio Deuteronomy <lbl>6:2</lbl>	Bang tumakut kayu kang GUINU a kekong Dios, a tupad karing sabla nang tuntunan, at keang utus, a yutus ku kekayu, kekayu at king kekong anak, king sablang aldo na ning kekong bie; at bang ding kekong bie; at bang ding kekong aldo kumaba la.

Deuteronomio Deuteronomy <lbl>6:3</lbl>	Pakiramdaman mu pin, Oh Israel, at tuparan mung daptan; bang kekang ikakayap, at bang dakal kang bina, anti mo ing pengaku nang GUINU, a Dios da ding kekang mangatua, keka, king metung a labuad a agusan na ning gatas at pulut.	

Deuteronomio Deuteronomy <lbl>6:4</lbl>	Pakiramdaman mu, Oh Israel: i GUINU a kekatang Dios metung yang GUINU:

Deuteronomio Deuteronomy <lbl>6:5</lbl>	At luguran me i GUINU a kekang Dios king mabilug mung pusu, at king mabilug mung kaladua, at king mabilug mung sikanan.	

Deuteronomio Deuteronomy <lbl>6:6</lbl>	At ding amanung deti, a yutus ku keka king aldo iti, magbili la king kekang pusu;	

Deuteronomio Deuteronomy <lbl>6:7</lbl>	At keka lang ituru king kasipagan karing kekang anak, at isalita mo karela ngening makalukluk ka king kekang bale, at ngening lalakad ka king dalan, at ngening makakera ka, at ngening mibangun ka.	

Deuteronomio Deuteronomy <lbl>6:8</lbl>	At itali mulang pekatanda king kekang gamat, at maguing pekaaptas lang pamuti karing pilatan da ding kekang mata.	

Deuteronomio Deuteronomy <lbl>6:9</lbl>	At isulat mula king babo nang asias pasbul ning kekang bale, at king babo ra ding kekang pasbulan dalan.	And thou shalt write them upon the posts of thy house, and on thy gates.
Deuteronomio Deuteronomy <lbl>6:10</lbl>	At malyari, ngening ilub nakang GUINU a kekang Dios king labuad a simpa na karing kekang mangatua, kang Abraham, kang Isaac, at kang Jacob, bang ibie na keka, ding mangaragul at mangayap a ciudad, a e mu telakad,

Deuteronomio Deuteronomy <lbl>6:11</lbl>	At bale a mitmu king anggang mangayap a bague, a e mu kitmuan, at talagang batu a mekulkul, a e mu kilkul, uvasan at dutung a oliva, a e mu tenam, at kanan mula at mipakabsian ka;	

Deuteronomio Deuteronomy <lbl>6:12</lbl>	Kanita mingat ka a magkang kalinguan me i GUINU, a milual keka manibat king labuad na ning Egipto, manibat king bale na ning pangayalipan.	

Deuteronomio Deuteronomy <lbl>6:13</lbl>	Pitakutan me i GUINUNG kekang Dios; at ya ing kekang suyuwan, at sumpa ka king uli ning keang laguiu.	

Deuteronomio Deuteronomy <lbl>6:14</lbl>	E ka tutuki karing aliwang dioses, karing dioses da ding balayan a makapatulug keka;

Deuteronomio Deuteronomy <lbl>6:15</lbl>	Uling i GUINUNG kekang Dios a atiu libutad mu metung yang mapangalalung Dios; a magkang ing mua nang GUINUNG kekang Dios milablab laban keka, at lipulan naka ibat king lupa na ning labuad.	

Deuteronomio Deuteronomy <lbl>6:16</lbl>	E me tutuksuan i GUINU a kekang Dios, anti mo inyang tuksuan me king Masa.	

Deuteronomio Deuteronomy <lbl>6:17</lbl>	Ingatan mu king kasipagan ing utus nang GUINUNG kekang Dios, at ding keang patutu, at ding keang tuntunan, a inutus na keka.	

Deuteronomio Deuteronomy <lbl>6:18</lbl>	At daptan mu itang matulid at mayap king panimanman nang GUINU; bang maguing ikakayap mu, at bamung aluban at abandi ing mayap a labuad a simpa nang GUINU karing kekang mangatua,	

Deuteronomio Deuteronomy <lbl>6:19</lbl>	Bang itabi nala ding anggang kekang kasalang king kekang arapan, anti mo ing sinabi nang GUINU.	

Deuteronomio Deuteronomy <lbl>6:20</lbl>	Ngening kutnan daka ding kekang anak king panaun a daratang, ngara, Nanu ing kabaldugan da ding patutu, at ding tuntunan, at ding kautusan, a inutus nang GUINUNG kekatang Dios keka?

Deuteronomio Deuteronomy <lbl>6:21</lbl>	Kanita sabian mu king kekang anak, Meguing alipan nakeng Faraon king Egipto: at i GUINU linual nakami a manibatan king Egipto king pamamilatan na ning metung a masikanan a gamat;

Deuteronomio Deuteronomy <lbl>6:22</lbl>	At i GUINU pepakit yang tanda at makapagmulala, mangaragul at panlasak, king Egipto, kang Faraon, at king mabilug nang bale, king lalawan da ding kekeng mata;	

Deuteronomio Deuteronomy <lbl>6:23</lbl>	At liwal nakeng manibat karin, ba nakeng alub, ba nang ibie kekami ing labuad a simpa na karing kekeng mangatua.

Deuteronomio Deuteronomy <lbl>6:24</lbl>	At i GUINU inutus na kekami king daptan mila ding anggang tuntunan a deti, bang tumakut kang GUINUNG kekatang Dios, king kekatang ikakayap kapilan man, bang aingat nakatang mabie, anti mo ing king aldo ngeni.	

Deuteronomio Deuteronomy <lbl>6:25</lbl>	At maguing katuliran kekatamu, nung tuparan tamu ing mabilug a utus a iti king arapan nang GUINU a kekatang Dios, anti mo ing inutus na kekatamu.

Deuteronomio Deuteronomy <lbl>7:1</lbl>	Ngening i GUINU a kekang Dios dalan naka king labuad a kekang ayan bang abandi, at itabi nala ding dakal a bansa king arapan mu, ing Heteo, at ing Gergeseo, at ing Amoreo, at ing Cananeo, at ing Perezeo, at ing Heveo, at ing Jebuseo, pitung bansa a mangaragul at masikanan a maiguit keka;

Deuteronomio Deuteronomy <lbl>7:2</lbl>	At ngening i GUINU a kekang Dios ibie no king arapan mu, at sugatan mula; kanita lipulan mong lubus a lubus: e ka makitipanan karela, ni papakit pakalulu karela;

Deuteronomio Deuteronomy <lbl>7:3</lbl>	Ni darapat mang pamakiasawa karela; ing kekang anak a babai e me babie king keang anak a lalaki, ni ing keang anak mang babai e me kakuanan dikil king anak mung lalaki.

Deuteronomio Deuteronomy <lbl>7:4</lbl>	Uling ikawani ne ing anak mung lalaki king pamanuki kanaku, bang sunuyu la karing aliwang dioses: king anti kanita milablab ing mua nang GUINU laban keka, at lipulan nakang agad.

Deuteronomio Deuteronomy <lbl>7:5</lbl>	Dapot makanian kang makiutus karela: lasakan mula ding karelang altares, at pamimirasuan mong mangalati ding karelang asias, at panabualan mula ding karelang Asera, at dulukan mula king api ding larawan dang dinukit.	

Deuteronomio Deuteronomy <lbl>7:6</lbl>	Uling metung kang banal a balayan kang GUINUNG kekang Dios: i GUINUNG kekang Dios pinili nakang maguing metung a balayan a sarili nang pibandian, lapo karing sablang balayan a atiu king babo na ning lupa na ning labuad.	

Deuteronomio Deuteronomy <lbl>7:7</lbl>	I GUINU e na binili ing lugud na keka, ni pinili naka, uli ning maiguit ka king bilang kesa king kaisanumang balayan; uling ika ing ditak dili karing anggang balayan:

Deuteronomio Deuteronomy <lbl>7:8</lbl>	Nung e uling kaluguran nakang talagang GUINU, at uling talagang tuparan na ing sumpa a keang simpa karing kekang mangatua, liwal nakang GUINU kambe ning metung a masikanan a gamat, at inatbus naka king bale ning pangayalipan, manibat king gamat nang Faraon a ari Egipto.	

Deuteronomio Deuteronomy <lbl>7:9</lbl>	Talastasan mu pin king i GUINU a kekang Dios, ya ing Dios, ing tapat a Dios, a mimingat king tipan at kapakaluluan karetang lulugud kea at tutupad karing utus na angga king metung a libung dai,

Deuteronomio Deuteronomy <lbl>7:10</lbl>	At ablasan nala king karelang lupa detang mua kea, bang lipulan nala: e ya makupad kanitang mimumua kea, ablasan ne king keang lupa.

Deuteronomio Deuteronomy <lbl>7:11</lbl>	Tuparan mu pin ing utus, at ding tuntunan, at ding kautusan, a yutus ku keka king aldo a iti, bang daptan mula.	

Deuteronomio Deuteronomy <lbl>7:12</lbl>	At malyari, uling mekiramdam ka kareting tuntunan, at iningat at tiparan mula, king i GUINU a kekang Dios tuparan na keka ing tipan at ing kapakaluluan a simpa na karing kekang mangatua:

Deuteronomio Deuteronomy <lbl>7:13</lbl>	At luguran naka, at panuanan naka, at parakalan naka; panuanan nia naman ing bunga na ning kekang katawan at ing bunga na ning kekang gabun, ing kekang binutil at ing kekang bayung alak at ing kekang laru, ing miragdag da ding kekang animal at ing biseru ra ding kekang kawan, king labuad a simpa na karing kekang mangatua bang ibie na keka.	

Deuteronomio Deuteronomy <lbl>7:14</lbl>	Mipanuanan kang maiguit karing anggang balayan: alang maguing baug a lalaki o babai king libutad mu, o karing kekang animal.

Deuteronomio Deuteronomy <lbl>7:15</lbl>	At i GUINU ilako na keka ing anggang sakit; at ala karing mangarawak nang sakit ning Egipto, a kekang balu, a ibili na keka, nung e ibili nala karing anggang mimumua keka.

Deuteronomio Deuteronomy <lbl>7:16</lbl>	At lipulan mo ding anggang balayan a i GUINUNG kekang Dios ibie na keka; ing kekang mata e no lunusan: ni e mo susuyuwan ding karelang dioses; uling ita metung a silu keka.	

Deuteronomio Deuteronomy <lbl>7:17</lbl>	Nung sabian mu king kekang pusu, Ding bansang deti maiguit la kanaku; makananu kong kamkaman?

Deuteronomio Deuteronomy <lbl>7:18</lbl>	E ka tatakut karela: ganakan mung mayap ing depatan nang GUINU a kekang Dios kang Faraon, at king mabilug a Egipto;

Deuteronomio Deuteronomy <lbl>7:19</lbl>	Ding mangaragul a subuk a ikit da ding kekang mata, at ding tanda, at ding makapagmulala, at ing masikanan a gamat, at ing masikanan a gamat, at ing makayatyat a takde, a king karelang pamamilatan linual nakang GUINUNG kekang Dios: makanian ing daptan nang GUINUNG kekang Dios karing anggang balayan a kekang katakutan.	

Deuteronomio Deuteronomy <lbl>7:20</lbl>	Maiguit kaniti i GUINU a kekang Dios itubud no ding putakti karela, angga king ding makatagan, at isalikut da ing sarili ra, mangamate la king kekang arapan.	
Deuteronomio Deuteronomy <lbl>7:21</lbl>	E ka masasdan karela; uling i GUINUNG kekang Dios atiu king libutad mu, metung a maragul a Dios at makapangilabut.	

Deuteronomio Deuteronomy <lbl>7:22</lbl>	At i GUINU a kekang Dios itabi nala ding bansang deta king arapan mu king ditak-ditak: e mo alipul king misan, magkang ding animal king marangle dakal la keka.	

Deuteronomio Deuteronomy <lbl>7:23</lbl>	Dapot i GUINU a kekang Dios ibie no king arapan mu, at gutgutan nala king maragul a kagutgutan, angga king malipul la.

Deuteronomio Deuteronomy <lbl>7:24</lbl>	At ibie nala ding karelang ari king kekang gamat, at patdan mu ing karelang laguiu king lalam na ning banua: alang taung makatalakad king arapan mu, angga king alipul mula.

Deuteronomio Deuteronomy <lbl>7:25</lbl>	Ding larawan dang dinukit ding karelang dioses dulukan mo king api: e mu angkaminan ing pilak o ing guintu a atiu karela, ni kakuanan man dikil keka, magkang masilu ka kaniti; uling iti metung a makasumami kang GUINU a kekang Dios.	

Deuteronomio Deuteronomy <lbl>7:26</lbl>	At e ka magdalang makasumami king kekang bale, at magkang mitalaga kang anti mo kanita: kekang lubus pisawili, at kekang lubus kasnukan iti; pablasang metung yang bague a makatalaga.	

Deuteronomio Deuteronomy <lbl>8:1</lbl>	Ing anggang utus a inutus ku keka king aldo a iti tuparan mung daptan, bang mie ka, at dakal, at lungub ka at bandian mu ing labaud a simpa nang GUINU karing kekang mangatua.	All the commandments which I command thee this day shall ye observe to do, that ye may live, and multiply, and go in and possess the land which the LORD sware unto your fathers.

Deuteronomio Deuteronomy <lbl>8:2</lbl>	At kekang ganakan ing anggang kaparalanan a pitnube na kekang GUINU a kekang Dios kaniting apatapulung banua king ilang, ba nakang papagpakumbaban, ban subukan naka, ban abalu na nung nanu ing atiu king kekang pusu, nung keka lang tuparan ding keang utus, o ali.

Deuteronomio Deuteronomy <lbl>8:3</lbl>	At pepapagpakumbaban naka, at pepagkasakitan naka king danup, at pepakan nakang mana, a e mu balu, ni ding keka mang mangatua; bang apakilala na keka a e mu king tinape karin ya mie ing tau, nung e king balang bague a lulual ibat king asbuk nang GUINU karin ya mie ing tau.	

Deuteronomio Deuteronomy<lbl> 8:4</lbl>	Ing kekang imalan e mearan keka, ni mengalbag man ing kekang bitis, kareting apatapulung banua.

Deuteronomio Deuteronomy <lbl>8:5</lbl>	At pibulayan mu king kekang pusu, king, anti mo nung makananu neng paparusan ning tau ing keang anak, makanian nakang paparusan GUINU a kekang Dios.	

Deuteronomio Deuteronomy <lbl>8:6</lbl>	At tuparan mo ding utus nang GUINUNG kekang Dios, ba kang lumakad karing keang dalan, at ba kang tumakut kea.

Deuteronomio Deuteronomy<lbl> 8:7</lbl>	Uling i GUINUNG kekang Dios daralan naka king metung a mayap a labuad, labuad da ding batis ning danum, ding bukal at ding sibul, a mamagus karing libis at bunduk-bundukan;	

Deuteronomio Deuteronomy <lbl>8:8</lbl>	Metung a labuad ning trigo at cebada, at wake at dutung a higuera at granada; metung a labuad ding dutung a olivos at ning pulut;	

Deuteronomio Deuteronomy <lbl>8:9</lbl>	Metung a labuad a pipanganan mung tinape a e diritak, e ka kakulangan nanumang bague kaniti; metung a labuad a ding keang batu bakal la, at karing keang bunduk-bundukan makakulkul kang tangsu.

Deuteronomio Deuteronomy <lbl>8:10</lbl>	At mangan ka at kumabsi ka, at keka yang panuanan i GUINU a kekang Dios dikil king mayap a labuad a binie na keka.	

Deuteronomio Deuteronomy <lbl>8:11</lbl>	Mingat ka a magkang keka yang kalinguan i GUINU a kekang Dios, king e mu pamanupad karing keang utus, at karing keang tuntunan, at karing keang kautusan, a yuyutus ku keka king aldo iti:

Deuteronomio Deuteronomy <lbl>8:12</lbl>	Magkang, nung makapangan na ka at kumabsi, at mekapanalakad na kang mangayap a bale, at keka lang penuknanganan;	

Deuteronomio Deuteronomy <lbl>8:13</lbl>	At ngening ding kekang kawan a vaca at ding kekang kawan a tupa dinakal la, at ing kekang pilak at ing kekang guintu merakal, at ing anggang atiu keka merakal;

Deuteronomio Deuteronomy <lbl>8:14</lbl>	Kanita ing kekang pusu magmaragul ya, at kalinguan me i GUINUNG kekang Dios, a milual keka king labuad na ning Egipto, manibat king bale ning pangayalipan;

Deuteronomio Deuteronomy <lbl>8:15</lbl>	A mitnube keka king maragul at makapangilabut a ilang, nung nu karin la ding mangabagsik a ubingan at alakdan, at maung gabun a nung nu alang danum; a ya ing migdalang danum keka manibat king batung pantingan;	

Deuteronomio Deuteronomy <lbl>8:16</lbl>	At ya ing pepakan mana keka king ilang, a e ra balu ding kekang mangatua; ba nakang apapagpakumbaban, at ba nakang asubukan, bang daptananan nakang mayap king tauli:
Deuteronomio Deuteronomy <lbl>8:17</lbl>	At magkang sabian mu king kekang pusu, Ing kakung kayupapayan at ing sikanan na ning kakung gamat ya ing minie kaku pibandian a iti.

Deuteronomio Deuteronomy <lbl>8:18</lbl>	Dapot keka yang ganakan i GUINUNG kekang Dios, uling ya ing babie keka king upaya ba kang mika bandi; ba nang apatibayan ing keang tipan a simpa na karing kekang mangatua, anti king aldo iti.

Deuteronomio Deuteronomy <lbl>8:19</lbl>	At malyari, nung keka yang kalinguan i GUINU a kekang Dios, at tuki ka karing aliwang dioses, at suyuwan mula, at samban mula, aku patutu ku laban keka king aldo a iti king malipul kang alang pangakabla.

Deuteronomio Deuteronomy <lbl>8:20</lbl>	Nung makananung ding bansa lilipulan nong GUINU king arapan mu, makanian kang malipul; uling e ka mekiramdam king siwala nang GUINUNG kekang Dios.

Deuteronomio Deuteronomy <lbl>9:1</lbl>	Makiramdaman ka, Oh Israel: dalakit ka king Jordan king aldo iti, bang lungub a kamkam karing bansa a mangaragul at masikanan a maiguit keka, ciudad a mangangaragul at makakuta angga banua,	

Deuteronomio Deuteronomy <lbl>9:2</lbl>	Metung a balayan a mangaragul at mangatas, ding anak na ning Anakeo, a kekang balu, at nung kaninu mu dimdam mesabi, Ninung makatalakad king arapan da ding anak nang Anak?

Deuteronomio Deuteronomy <lbl>9:3</lbl>	Talastasan mu pin king aldo iti, king i GUINUNG kekang Dios ya ing dalakit a manimuna keka anti mong aping manlaklak; lipulan nala, at padukuan nala king arapan mu: bang keka lang atabi, at alipul agad, anti mo ing sinabi nang GUINU keka.

Deuteronomio Deuteronomy <lbl>9:4</lbl>	E mu sasabian king kekang pusu, kaibat nong tinabing GUINUNG kekang Dios king arapan mu, a ngamu, King uli ning kakung katuliran dela nakung GUINU keti bang bandian iting labuad; kabang king uli ning dewakan da ding bansang deti i GUINU tinabi nala manibat king kekang arapan.

Deuteronomio Deuteronomy <lbl>9:5</lbl>	E king uli ning kekang katuliran, o king uli ning kawagasan ning kekang pusu, makanian kang lungub bang bandian mu ing karelang labuad; nung e king uli ning dewakan da deting bansa a i GUINU a kekang Dios itabi nala manibat king arapan mu, at bang apatibayan na ing amanu a simpa nang GUINU karing keang kekang mangatua, kang Abraham, kang Isaac, at kang Jacob.

Deuteronomio Deuteronomy <lbl>9:6</lbl>	Talastasan mu pin, king i GUINU a kekang Dios e na babie keka iting mayap a labuad bang bandian mu king uli ning kekang katuliran; uling ika metung kang balayan a masias a tundun.

Deuteronomio Deuteronomy <lbl>9:7</lbl>	Ganakan mu, e mu kakalinguan, nung makananu meng pemungkasian king mua i GUINU a kekang Dios king ilang; manibat king aldo a linual ka king labuad na ning Egipto, angga king dinatang ka king karinan a iti, meguing mapaglaban ka kang GUINU.	

Deuteronomio Deuteronomy <lbl>9:8</lbl>	Makanian mu naman king Horeb pemungkasian me king mua i GUINU, at i GUINU mimua ya keka bang lipulan naka.	

Deuteronomio Deuteronomy <lbl>9:9</lbl>	Inyang mukiat ku king bunduk ba kong tanggapan ding dulang a batu, ding dulang na pin ning tipan a guewa nang GUINU keka, kanita menatili ku king bunduk apatapulung aldo at apatapulung bengi; e ku mengan tinape ni minum mang danum.

Deuteronomio Deuteronomy <lbl>9:10</lbl>	At i GUINU binie no kanaku ding aduang dulang a batu a silatanan na king taliri na ning Dios; at kareti makasulat ing agpang karing anggang amanu, a sinabi nang GUINU keka king bunduk a manibat king libutad ning api king aldo ning pamipulung.

Deuteronomio Deuteronomy <lbl>9:11</lbl>	(At milyari king kapupusan ding apatpulung aldo at ding apatapulung bengi, king i GUINU binie no kanaku ding aduang dulang a batu, ding dulang na pin ning tipan.

Deuteronomio Deuteronomy <lbl>9:12</lbl>	At i GUINU sinabi na kanaku, Talakad ka, kuldas kang malagua manibat keti; uling ing kekang balayan a liwal mu manibat king Egipto migpakarawak; malalagua lang kinawani king dalan a inutus ku karela; guinawa la karelang metung a larawan a bibu.

Deuteronomio Deuteronomy <lbl>9:13</lbl>	Bukud kaniti i GUINU miniabi ya kanaku, ngana, Ikit ke ing balayan a iti, at, oini, metung yang balayan a masias a tundun:

Deuteronomio Deuteronomy <lbl>9:14</lbl>	Pabustan mukung dili ku, bang lipulan kula, at patdan ku ing laguiu ra king lalam na ning banua; at gawa ku keka metung a bansa a masikanan at maragul a maiguit karela.	

Deuteronomio Deuteronomy <lbl>9:15</lbl>	Inya mibalik ku at kinuldas ku king bunduk, at ing bunduk milalablab ya king api: at ding aduang dulang ning tipan ati lu karing adua kung gamat.	

Deuteronomio Deuteronomy <lbl>9:16</lbl>	At linawe ku, at oini, mikasala kayu laban kang GUINU a kekong Dios; guinawa ko kekayu metung a biserung vaca a bibu: kinawani kong malagua king dalan a inutus nang GUINU kekayu.

Deuteronomio Deuteronomy <lbl>9:17</lbl>	At telanan kula ding aduang dulang, at belabag kula karing adua kung gamat, at sinira kula king lalawan da ding kekong mata.

Deuteronomio Deuteronomy <lbl>9:18</lbl>	At migsakab ku king arapan nang GUINU, anti mo king minuna, a apatapulung aldo at apatapulung bengi; e ku mengan tinape ni minum mang danum; uli ning sabla yung kasalanan a pikasalanan yu, king pamaniapat yu king marawak king panimanman nang GUINU, bang pamungkasian ye king mua.

Deuteronomio Deuteronomy <lbl>9:19</lbl>	Uling tinakut ku king mua at king mapaling kasbu, a kemua nang GUINU laban kekayu ba nakong lipulan. Dapot i GUINU mekiramdam ya kaku king panaun mu namang ita.

Deuteronomio Deuteronomy <lbl>9:20</lbl>	At i GUINU bina yang mimua kang Aaron a patayan me sana: at menalangin ku mu namang dikil kang Aaron keta mu ring kaorasan.	

Deuteronomio Deuteronomy <lbl>9:21</lbl>	At kinua ku ing kekong kasalanan, ing biserung vaca a kekong guewa, at kaku yang dilukan king api, at linaso ke, dinunut keng mangalati, angga king meguing mapinu yang anting alikabuk: at inugse ku ing alikabuk na niti king batis a mamagus ibat king bunduk.	

Deuteronomio Deuteronomy <lbl>9:22</lbl>	At king Tabera, at king Masa, at king Kibrot-hattaava, pemungkasian ye king mua i GUINU.	

Deuteronomio Deuteronomy <lbl>9:23</lbl>	At inyang pepabal nakong GUINU manibat king Cades-barnea, ngana, Sampa kayu at bandian yu ing labaud a binie ku kekayu; kanita linaban kayu king utus nang GUINU a kekong Dios, at e ye peniwalan, ni mekiramdam man king keang siwala.	

Deuteronomio Deuteronomy <lbl>9:24</lbl>	Meguing mapaglaban kayu kang GUINU manibat king aldo a akilala rakayu.	

Deuteronomio Deuteronomy <lbl>9:25</lbl>	Inya migsakab ku king arapan nang GUINU apatapulung aldo at apatapulung bengi king pamagsakab ku, uling i GUINU sinabi na king lipulan nakayu.

Deuteronomio Deuteronomy <lbl>9:26</lbl>	At menalangin ku kang GUINU, at ngaku, Oh Guinung GUINU, a mu lilipulan ing kekang balayan at ing kekang mana, a inatbus mu king kekang degulan, a liwal mung ibat Egipto kambe ning masikanan a gamat.

Deuteronomio Deuteronomy <lbl>9:27</lbl>	Ganakan mula ding kekang talasuyu, i Abraham, i Isaac, at i Jacob; e mu lalawan ing sias nang buntuk ning balayan a iti, ni ing dewakan da man, ni ing karelang kasalanan man,	

Deuteronomio Deuteronomy <lbl>9:28</lbl>	Magkang sabian na ning labuad a nung nu muke kinua, Uling e no malyaring alub GUINU king labuad a pengaku na karela, at uling kemuan nala, linual nala ba nong patayan king ilang.

Deuteronomio Deuteronomy <lbl>9:29</lbl>	Makanian man keka lang balayan at keka lang mana, at liwal mula king pamamilatan na ning maragul mung kayupayan at ning makayatyat mung takde.

Deuteronomio Deuteronomy <lbl>10:1</lbl>	King panaun a ita i GUINU sinabi na kanaku, Tumabas kang aduang dulang a batu a kalupa ra ding minuna, at mukiat ka kanaku king bunduk, at gawa kang metung a kaban a dutung.

Deuteronomio Deuteronomy <lbl>10:2</lbl>	At isulat ko karing dulang ding amanu a atiu karing minunang dulang a kekang sinira, at ilulan mo king kaban.	

Deuteronomio Deuteronomy <lbl>10:3</lbl>	Inya guinawa kung metung a kaban king dutung a acacia, at tinabas kung aduang dulang a batu anti mo ding minuna, at minukiat ku king bunduk, daralan ko ding aduang dulang king kakung gamat.

Deuteronomio Deuteronomy <lbl>10:4</lbl>	At sinulat na karing dulang, ing agpang king minunang sulat, ding apulung utus, a sinabi nang GUINU kekayu king bunduk manibat king libutad na ning api king kayaldawan na ning pamipulung: at i GUINU binie no kanaku.

Deuteronomio Deuteronomy <lbl>10:5</lbl>	At mibalik ku at kinuldas ibat king bunduk, at lilan kula ding dulang king kaban a kakung guiewa; at atilu karin anti mo ing inutus nang GUINU kanaku.

Deuteronomio Deuteronomy <lbl>10:6</lbl>	(At ding anak na ning Israel miglakbe la manibat king Beerot Benejakaam angga king Mosera. Karin ya mete i Aaron, at karin ya mikutkut; at i Eliazar a keang anak menibala ya king katungkulan a pangasacerdote a kalili na.	

Deuteronomio Deuteronomy <lbl>10:7</lbl>	Manibat karin miglakbe la angga king Gudgoda; at manibat king Gudgoda angga king Jotbata, metung a labuad ding batis ning danum.

Deuteronomio Deuteronomy <lbl>10:8</lbl>	King panaun a ita i GUINU kewani na ing dai nang Levi, bang magdala king kaban ning tipan nang GUINU, ba lang talakad king arapan nang GUINU a manibala kea, at bang panuan king keang laguiu, angga king aldo ngeni.

Deuteronomio Deuteronomy <lbl>10:9</lbl>	Uli niti i Levi ala yang dake ni mana a kayabe ra ding keang kapatad; i GUINU ya ing keang mana, agpang king sinabi nang GUINUNG kekang Dios kea.)

Deuteronomio Deuteronomy <lbl>10:10	</lbl>At menatili ku king bunduk, anti mong king minuna, apatapulung aldo at apatapulung bengi: at i GUINU pekiramdaman naku naman king panaun a ita; i GUINU e naka linipul.

Deuteronomio Deuteronomy <lbl>10:11</lbl>	At i GUINU sinabi na kanaku, Talakad ka, maglakbe kang makauna king balayan; at lungub la at bandian da ing labuad, a simpa ku karing karelang mangatua bang ibie ku karela.

Deuteronomio Deuteronomy <lbl>10:12	</lbl>At ngeni, Israel, nanu ing yaduan nang GUINUNG kekang Dios keka, nung e mu ing tumakut ka kang GUINUNG kekang Dios, bang lumakad ka karing sabla nang paralan, at bang luguran me at suyuwan me i GUINU a kekang Dios king mabilug mung pusu at king mabilug mung kaladua,

Deuteronomio Deuteronomy <lbl>10:13</lbl>	Bang atuparan mo ding utus nang GUINU, at ding keang tuntunan, a yuyutus ku keka king aldo a iti dikil king kekang ikakayap?

Deuteronomio Deuteronomy <lbl>10:14	</lbl>Oini, kang GUINUNG kekang Dios ing banua at ing banua ding banua, ing labuad, kagum ning anggang atiu kea.	

Deuteronomio Deuteronomy <lbl>10:15</lbl>	Bukud mung i GUINU ya ing ating tula karing kekang mangatua bang luguran nala, at pinili na ing karelang bini a tutuki karela, ika pin maiguit karing anggang balayan, anti mo ing king aldo iti.	

Deuteronomio Deuteronomy <lbl>10:16</lbl>	Tulian mu pin ing balat na king arap ning kekang pusu, at e na ka maguing mangasias a tundun.	

Deuteronomio Deuteronomy <lbl>10:17</lbl>Uling i GUINU a kekang Dios, ya ing Dios da ding dioses, at Guinu ra ding guinu, ing maragul a Dios, ing masikanan, at ing makapangilabut, a e mamiling tau, ni tatanggap mang ablas.

Deuteronomio Deuteronomy <lbl>10:18</lbl>	Darapat yang matulid dikil karing ulilang tata at babaing mebalu, at kaluguran ne ing manaliwang balen, king pamamie na keang pamangan at piblasan.

Deuteronomio Deuteronomy <lbl>10:19</lbl>	Luguran me pin ing manaliwang balen; uling menaliwa kang balen king labuad na ning Egipto.

Deuteronomio Deuteronomy <lbl>10:20	</lbl>Pitakutan me i GUINUNG kekang Dios; kea ka sumuyu; at kea ka manatili, at king uli ning keang laguiu karin ka sumpa.	

Deuteronomio Deuteronomy <lbl>10:21	</lbl>Ya ing kekang kapurian, at ya ing kekang Dios, a dinapat dikil keka kareting mangaragul at makapangilabut a bague, a ikit da ding kekang mata.

Deuteronomio Deuteronomy <lbl>10:22</lbl>	Ding kekang mangatua mine la Egipto a ing bilang da pitungpulu katau; at ngeni GUINUNG kekang Dios guewa nakang anti mo ding batuin king banua king karakal.

Deuteronomio Deuteronomy <lbl>11:1</lbl>	Uli nita luguran ye pin i GUINUNG kekong Dios, at ingatan yu ing keang bilin, at ding keang tuntunan, at ding keang kautusan, at ding keang utus, kapilan man.

Deuteronomio Deuteronomy <lbl>11:2</lbl>	At talastasan yu king aldo iti: uling e ku maniabi karing kekong anak a e maki balu, at e manakit king pamamarusa nang GUINU a kekong Dios, king keang degulan, king keang masikanan a gamat, at king keang makayatyat a takde,	

Deuteronomio Deuteronomy <lbl>11:3</lbl>	At ding keang tanda, at ding keang dapat, a depatan na king libutad na ning Egipto kang Faraon a ari Egipto, at king keang mabilug a labuad;

Deuteronomio Deuteronomy <lbl>11:4</lbl>	At nung nanu ing keang depatan king pakipamuk ning Egipto, karing karelang kabayu, at karing karelang carro; nung makananu ing depatan na king danum ning Dayatmalat a Malutu bang palbug no niti kabang tatagalan dakayu, at nung makananu nong linipul GUINU angga king aldo ngeni;	

Deuteronomio Deuteronomy <lbl>11:5</lbl>	At nung nanu ing depatan na kekayu king ilang, angga king miras ko king karinan a iti;	

Deuteronomio Deuteronomy <lbl>11:6</lbl>	At nung nanu ing depatan na kari Datan at Abiram, ding anak nang Eliab, a anak nang Reuben; nung makananu neng ngenga ning labuad ing keang asbuk, at inakmul nala, ding karelang katubale, at ding karelang kubu, at ing balang mabie a bague a tinuki karela, king libutad na ning mabilug a Israel:	

Deuteronomio Deuteronomy <lbl>11:7</lbl>	Dapot ding kekong mata ikit da ing anggang mangaragul a dapat nang GUINU a keang depatan.	

Deuteronomio Deuteronomy <lbl>11:8</lbl>	Uli nita kekong tuparan ing sablang utus a yutus ku kekayu king aldo ngeni, bang maguing masikan kayu, at lungub at bandian yu ing labuad, a kekong dalakitan ba yung bandian;	

Deuteronomio Deuteronomy <lbl>11:9</lbl>	At ba yong apakaban ding kekong aldo king labaud, a nung isanu ing simpa nang GUINU karing kekong mangatua bang ibie na karela at king karelang bini, metung a labuad a agusan na ning gatas at pulut.	

Deuteronomio Deuteronomy <lbl>11:10</lbl>	Uling ing labuad, a nung isanu ing kekong luban bang abandi, e na kalupa ning labuad na ning Egipto, a nung nu ko menibatan, a nung nu ye tenam ing kekong bini, at diligan ye king kekong bitis anti mong mulajan ding gule;	

Deuteronomio Deuteronomy <lbl>11:11</lbl>	Dapot ing labuad, a kekong dalakitan bang bandian, metung a labuad da ding bunduk-bundukan at libis, at miminum king danum ning uran ning banua,

Deuteronomio Deuteronomy <lbl>11:12</lbl>	Metung a labuad a ingatan nang GUINUNG kekong Dios: ding mata nang GUINUNG kekong Dios makaparati la kaniti, manibat king kamumulan ning banua angga king kapupusan ning banua.

Deuteronomio Deuteronomy <lbl>11:13</lbl>	At malyari, nung makiramdam kong mitmung kasipagan karing kanakung utus a yutus ku kekayu king aldo iti, bang luguran ye I GUINUNG kekong Dios, at bang suyuwan ye king mabilug yung pusu at king mabilug yung kaladua,

Deuteronomio Deuteronomy <lbl>11:14</lbl>	Bang ibie ku ing uran ning kekong labuad king keang kapanaunan, ing maranun a uran at ing tauling uran, ba kong makapupul king kekong binutil at king kekong bayung alak, at king kekong laru.

Deuteronomio Deuteronomy <lbl>11:15</lbl>	At munie kung dikut karing kekong marangle dikil karing kekong animal, at mangan kayu at kumabsi kayu.	

Deuteronomio Deuteronomy <lbl>11:16</lbl>	Mingat kayu karing kekong sarili magkang ding kekong pusu mapirait la at malili kayu, at sumuyu ko karing aliwang dioses, at samban yula;	

Deuteronomio Deuteronomy <lbl>11:17</lbl>	At ing mua nang GUINU milablab laban kekayu, at ikabat nala ding banua, bang keta e mika uran, at ing labuad e na ibie ing keang bunga; at mate kong agad king mayap a labuad a binie nang GUINU kekayu.

Deuteronomio Deuteronomy <lbl>11:18</lbl>	Uling nita ibili yo ding amanu kung deti king kekong pusu at king kekong kaladua; at itali yula a pekatanda king kekong gamat, at maguing pekapamuti lang tali king pilatan da ding kekong mata.

Deuteronomio Deuteronomy <lbl>11:19</lbl>	At ituru yu iti karing kekong anak, isalita yu karela, ngening makalukluk ko king kekong bale, at ngening lalakad kayu king dalan, at ngening makakera kayu, at ngening mibabangun kayu.	

Deuteronomio Deuteronomy <lbl>11:20</lbl>	At isulat yula karing babo nang asias pasbul ning kekong bale, at karing kekong pasbulan dalan;	And thou shalt write them upon the door posts of thine house, and upon thy gates:
Deuteronomio Deuteronomy <lbl>11:21</lbl>	Bang ding kekong aldo dakal la, at ding aldo ra ding kekong anak, king labuad a simpa nang GUINU karing kekong mangatua bang ibie karela, anti mo ding kayaldawan da ding banua king babo na ning labuad.	

Deuteronomio Deuteronomy <lbl>11:22	</lbl>Uling nung kekayu yang tuparan king kasipagan iting mabilug a utus a yutus ku kekayu, ba yung daptan, a luguran ye i GUINUNG kekong Dios, a lumakad kayu king mabilug nang dalan at manatili ko kea;	

Deuteronomio Deuteronomy <lbl>11:23</lbl>	Kanita i GUINU itabi no ding anggang bansa a deti manibat king kekong arapan, at kamkam kong bansa a mangaragul at masikanan a maiguit kekayu.

Deuteronomio Deuteronomy <lbl>11:24</lbl>	Ing balang karinan a tukluan na ning talampakan ning kekong bitis maguing kekayu: manibat king ilang, at Libano, manibat king ilug, ing ilug a Eufrates, angga man pin king dayatmalat ning albugan ing maguing kekong angganan.	

Deuteronomio Deuteronomy <lbl>11:25</lbl>	Alang taung malyaring mitalakad king arapan yu: i GUINUNG kekong Dios ibili na ing takut kekayu at ing kanglap kekayu king babo na ning mabilug a labuad a kekong dalpakan, anti mo ing sinabi na kekayu.	

Deuteronomio Deuteronomy <lbl>11:26	</lbl>Oini, binili ku king kekong arapan king aldo iti ing kanuanan at ing sumpa:	

Deuteronomio Deuteronomy <lbl>11:27</lbl>	Ing kanuanan, nung pakiramdaman yo ding utus nang GUINUNG kekong Dios, a yuyutus ku kekayu king aldo iti;	

Deuteronomio Deuteronomy <lbl>11:28</lbl>	At ing sumpa, nung e yo pakiramdaman ding utus nang GUINUNG kekong Dios, nung e kawani kayu king dalan a yuyutus ku kekayu king aldo iti bang tuki ko karing aliwang dioses, a e yu akilala.	

Deuteronomio Deuteronomy <lbl>11:29	</lbl>At malyari, ngening i GUINUNG kekong Dios ilub nako king labuad a kekong ayan bang bandian, king ibli yu ing kanuanan king bunduk ning Gerizim, at ing sumpa king bunduk ning Ebal.

Deuteronomio Deuteronomy <lbl>11:30</lbl>	Ala lu wari king kangatba ning Jordan, king gugulutan na ning dalan a pialbugan na ning aldo, king labuad da ding Cananeos a manuknangan king Araba, king tulid ning Gilgal, king siping ding encina ning More?

Deuteronomio Deuteronomy <lbl>11:31</lbl>	Uling dalakit ko king Jordan bayung luban at bandian ing labuad a bibie na kekayung GUINUNG kekong Dios, at bandian yu, at manuknangan ko karin.

Deuteronomio Deuteronomy <lbl>11:32</lbl>	At tuparan yula ding sablang tuntunan at utus a binili ku king kekong arapan king aldo a iti.	And ye shall observe to do all the statutes and judgments which I set before you this day..

Deuteronomio Deuteronomy <lbl>12:1</lbl>	Deti ila ding tuntunan at kautusan a kekong tuparan king labuad a i GUINU, a Dios da ding kekong mangatua, binie na kekayu bang abandi, karing sablang aldo a pamanuknangan yu king babo ning labuad.	

Deuteronomio Deuteronomy <lbl>12:2</lbl>	Lasakan yo ping lubus ding anggang karinan a nung nu ding bansa a kekong kamkaman susuyuwan do ding karelang dioses, babo ding mangatas a bunduk, at babo ra ding bunduk-bundukan, at lalam ning balang dutung a saguiwa:

Deuteronomio Deuteronomy <lbl>12:3</lbl>	At siran yo ding karelang altares, at pamimirasuan yong mangalati ding karelang asias, at dulukan yo ding karelang Asera king api; at ibual yula ding karelang larawan a dinukit ding karelang dioses; at sintangan yu ing karelang laguiu king karinan a ita.	

Deuteronomio Deuteronomy <lbl>12:4</lbl>	E yu daraptan ing makanian kang GUINUNG kekong Dios.

Deuteronomio Deuteronomy <lbl>12:5</lbl>	Dapot king karinan a pilinan nang GUINUNG kekong Dios karing anggang kekong dai, bang ibili ne karin ing keang laguiu, king keang tuknangan pin karing ye panintunan, at karin ko datang;	

Deuteronomio Deuteronomy <lbl>12:6</lbl>	At karin yo dalan ding kekong ain a durulukan, at ding kekong daun, at ding kekong sikapulu, at ing ain a tinas ning kekong gamat, at ding kekong panata, at ding kekong ain a kusa, at ding pangane ra ding kawan yung vaca at kawan yung tupa:

Deuteronomio Deuteronomy <lbl>12:7</lbl>	At karing ko mangan king arapan nang GUINUNG kekong Dios, at tumula kayu king sablang atalan da ding kekong gamat, ikayu at ding kekong katubale, a nung nu nako panuanan GUINU a kekong Dios.	

Deuteronomio Deuteronomy <lbl>12:8</lbl>	E ko darapat king sablang bague a agpang king daraptan tamu keti king aldo iti, ing balang katau nanuman ing matulid king keang sariling panlalawe;

Deuteronomio Deuteronomy <lbl>12:9</lbl>	Uling e ko pa makalub king pipainawan at king mana, a i GUINUNG kekong Dios ibie na kekayu.	

Deuteronomio Deuteronomy <lbl>12:10</lbl>	Dapot panga dalakit yu king Jordan, at manuknangan ko king labuad a i GUINUNG kekong Dios ipamana na kekayu, at dinan nakong kapainawan karing kekong kasalang king makapatulug, ba kong manuknangan king pangaligtas;	

Deuteronomio Deuteronomy <lbl>12:11	</lbl>At malyari king king karinan a pilinan nang GUINUNG kekong Dios, bang papanuknanganan ne karin ing keang laguiu, karin yu dalan ing anggang yuyutus ku kekayu: ding kekong ain a durulukan, at ding kekong daun, ding kekong sikapulu, at ing ain a tinas ning kekong gamat. at ding anggang pili yung panata a penata yu kang GUINU.	

Deuteronomio Deuteronomy <lbl>12:12</lbl>	At tumula kayu king arapan nang GUINUNG kekong Dios, ikayu, at ding kekong anak a lalaki, at ding kekong anak a babai, at ding kekong ipus a lalaki, at ding kekong ipus a babai, at ing Levita a manuknangan kilub ding kekong pasbulan, uli ning ala yang dake ni mana a kayabe yu.	

Deuteronomio Deuteronomy <lbl>12:13	</lbl>Mingat kayu king kekong sarili a e yo yayain ding kekong ain a durulukan king bala nang karinan a kekong akakit;	

Deuteronomio Deuteronomy <lbl>12:14	</lbl>Nung e king karinan a pilinan nang GUINU king metung karing kekong dai, karin yu yain ding kekong ain a durulukan, at karin yu daptan ing anggang yuyutus ku kekayu.

Deuteronomio Deuteronomy <lbl>12:15</lbl>	Makanian man, makapakamate kayu at mangan king laman king kilub ding kekong pasbulan, agpang king sablang kapagnasan na ning kekong kaladua, agpang king kanuanan nang GUINUNG kekong Dios a binie na kekayu: ing e makapangan karin, anti mo ing malating usa, at anti mo ing maragul a usa.	

Deuteronomio Deuteronomy <lbl>12:16</lbl>	E yu mu kakanan ing daya; ibulus yu king labuad anti mong danum.	

Deuteronomio Deuteronomy <lbl>12:17</lbl>	E yu apangan ing silapulu ning kekong binutil kilub ding kekong pasbulan, o ning kekong bayung alak, o ning kekong laru, o karing pangane ding kekong kawan a vaca o kawan a tupa, ni isanu man karing kekong panata a kekong penata, ni ding kekayu mang ain a kusa, ni ing ain na mang tinas ning kekong gamat;

Deuteronomio Deuteronomy <lbl>12:18</lbl>	Nung e kanan yula king arapan nang GUINUNG kekong Dios king karinan a i GUINUNG kekong Dios pilinan na, ikayu, at ing kekong anak a lalaki, at ing kekong anak a babi, at ing ipus yung lalaki, at ing ipus yung babai, at ing Levita a atiu kilub ding kekong pasbulan: at tumula kayu king arapan nang GUINUNG kekong Dios king sablang atalan na ning kekong gamat.

Deuteronomio Deuteronomy <lbl>12:19</lbl>	Mingat kayu king kekong sarili a e ye paburen ing Levita kabang manuknangan kayu king kekong labuad.

Deuteronomio Deuteronomy <lbl>12:20</lbl>	Ngening i GUINU a kekong Dios palaparan na ing kekong angganan, anti mo ing pengaku na kekayu, at sabian yu, Mangan kung laman, uling ing kekong kaladua magnasa yang mangan laman; malyaring mangan kong laman, agpang king mabilug nang kapagnasan ning kekong kaladua.	

Deuteronomio Deuteronomy <lbl>12:21</lbl>	Nung ing karinan a pilinan nang GUINUNG kekong Dios, bang ibili na ing keang laguiu karin, maguing bina yang marayung marayu kekayu, kanita makamate kayu karing kekong kawan a vaca at karing kekong kawan a tupa, a binie nang GUINU kekayu, anti mo ing inutus ku kekayu; at malyaring mangan kayu kilub ding kekong pasbulan, agpang king mabilug nang kapagnasan ninng kekong kaladua.	

Deuteronomio Deuteronomy <lbl>12:22</lbl>	Nung makananu ing pamamangan king malating usa at king maragul a usa, makanian yeng kanan iti: ing e malinis at ing malinis para para lang mangan kaniti.

Deuteronomio Deuteronomy <lbl>12:23</lbl>	Bukud mu ping e yu kakanan ing daya: uling ing daya ya ing bie; at e ye kakanan ing bie a kagum ning laman.

Deuteronomio Deuteronomy <lbl>12:24</lbl>	E yu kakanan iti; ibulus yu king babo ning labuad a anti mong danum.	

Deuteronomio Deuteronomy <lbl>12:25</lbl>	E yu kakanan iti; ba kong mikayap, at pati na ding kekong anak a tutuki kekayu, ngening depatan yu ing matulid karing mata nang GUINU.	

Deuteronomio Deuteronomy <lbl>12:26	</lbl>Bukud mung ding banal a bague a atiu kekayu at ding kekong panata, ilang kekong dalan, at ume ko king karinan a pilinan nang GUINU;	

Deuteronomio Deuteronomy <lbl>12:27</lbl>	At yain yula ding kekong ain a durukulan, ing laman at ing daya, king babo na ning altar nang GUINUNG kekong Dios; at ing daya ra ding kekong daun ibulus yu king babo na ning altar nang GUINU a kekong Dios; at kanan yu ing laman.

Deuteronomio Deuteronomy <lbl>12:28</lbl>	Kekong pamintuan at pakiramdaman ing anggang amanu a yutus ku kekayu, ba kong mipakayap, at pati na ding kekong anak kaibat yu king kapilan pa man, ngening daptan yu itang mayap at matulid karing mata nang GUINU a kekong Dios.	

Deuteronomio Deuteronomy <lbl>12:29</lbl>	Ngening i GUINU a kekong Dios ikawani no ding bansa a manibat king kekong arapa, a kekong luban bayung kamkaman, at akamkam yula, at manuknangan ko king karelang labuad;	

Deuteronomio Deuteronomy <lbl>12:30</lbl>	Ingatan yu ing kekong sarili ba kong e masilu king pamanuki karela, kaibat dang melipul king kekong arapan; at e ko manusisa tungkul karing karelang dioses, ngayu, Makananu lang susuyu deting bansa karing karelang dioses? makanian mu naman pin ing kanakung daptan.	

Deuteronomio Deuteronomy <lbl>12:31</lbl>	E yu daraptan ing makanian kang GUINU a kekong Dios: uling ing balang makasumami kang GUINU, a keang pikakasaman, depatan da karing karelang dioses; uling aguiang ding karelang anak a lalaki at anak dang babai durulukan dala king api ra ding karelang dioses.	

Deuteronomio Deuteronomy <lbl>12:32</lbl>	Nung nanu man pin bague ing yutus ku kekayu, ya ing pamintuan yung daptan: e yu daragdagan, ni bawasan man.

Deuteronomio Deuteronomy <lbl>13:1</lbl>	Nung ating mibangun king libutad yu metung a manula, o metung a mamanaguimpan karing taguimpan, at dinan nakong tanda o makapagmulala,	

Deuteronomio Deuteronomy <lbl>13:2</lbl>	At ing tanda o ing makapagmulala mapalyari la, ya iti omg sinabi na kekayu ngana, Tuki tamu karing aliwang dioses a e yu akilala, at suyuwan tala;	

Deuteronomio Deuteronomy <lbl>13:3</lbl>	E yu pakiramdaman ding amanu na ning manulang ita, o nitang mapanaguimpan karing taguimpan: uling i GUINU a kekong Dios susubukan nakayu, bang abalu na nung kaluguran ye i GUINU a kekong Dios king mabilug yung pusu at king mabilug yung kaladua.	

Deuteronomio Deuteronomy <lbl>13:4</lbl>	Lumakad kong makagpang king kaburian nang GUINUNG kekong Dios, at tumakut ko kea, at tuparan yula ding keang utus, at pamintuan yu ing keang siwala, at sumuyu ko kea, at manatili ko kea.	

Deuteronomio Deuteronomy <lbl>13:5</lbl>	At ing manulang ita, o itang mapanaguimpan karing taguimpan, patayan ya, uling miniabi yang kapaglabanan salang kang GUINU a kekong Dios, a milual kekayu king labuad na ning Egipto, at minatbus kekayu king bale na ning pangayalipan, ba nakong ilili king dalan a inutus na kekong GUINU a kekong Dios bang lakaran yu. Inya ilako yo ing dewakan manibat king kekong kalibudtan.	

Deuteronomio Deuteronomy <lbl>13:6</lbl>	Nung ing kekong kapatad, a anak nang lalaki ning kekong indu, o ing anak yung lalaki, o ing anak yung babai, o ing asawa na ning kekong kandungan, o ing kekong kakaluguran, a anti ya mo ing kekong sariling kaladua, lalangan nako king lijim, ngana, Tara ume at sumuyu karing aliwang dioses, a e yu akilala, ikayu, ni ding kekong mangatua;	

Deuteronomio Deuteronomy <lbl>13:7</lbl>	Karing dioses da ding balayan a makapatulug kekayu, a malapit kekayu, o marayu kekayu, manibat king metung nang wakas ning labuad angga man pin king kasumangid nang wakas ning labuad;	

Deuteronomio Deuteronomy <lbl>13:8</lbl>	E ye tutulutan, ni pakiramdaman man; ni lulunasan man king kekong mata, ni pasayangan man, ni sasalikut man:

Deuteronomio Deuteronomy <lbl>13:9</lbl>	Nung e patayan yeng alang pangakabla; ing kekong gamat ya ing mumunang dumpa kea ba yang patayan, at kaibat na nita ing gamat na ning mabilug a balayan.	

Deuteronomio Deuteronomy <lbl>13:10</lbl>	At pamukulan yeng batu ba yang mate, uling menintunan yang dalan bang iwale nakayu kang GUINU a kekong Dios, a kinanua kekayu manibat king labuad na ning Egipto, ibat king bale na ning pangayalipan.	

Deuteronomio Deuteronomy <lbl>13:11</lbl>	At ing mabilug a Israel damdaman na, at tumakut ya, at e ne dapat pa king nanumang dewakan a anti kaniti king libutad yu.	

Deuteronomio Deuteronomy <lbl>13:12	</lbl>Nung kekong damdaman masabi tungkul king metung karing kekong ciudad, a ibie nang GUINU a kekong Dios ba kong manuknangan karin, ngara,	

Deuteronomio Deuteronomy <lbl>13:13</lbl>	Ding mapilan kataung jamak pesilako la king libutad yu, at linili rala ding manuknangan king karelang ciudad, ngara, Tara ume, at sumuya ta karing aliwang dioses a e yu akilala;	

Deuteronomio Deuteronomy <lbl>13:14	</lbl>Kanita siasatan yu, at usisan, at ikutang yung miamasamas; at, oini, nung maguing katutuan, at ing bague tune, king ing anti kanitang makasumami merapat king libutad yu,	

Deuteronomio Deuteronomy <lbl>13:15</lbl>	Sugatan yong alang pangakabla ding manuknangan king ciudad a ita king taram na ning talibung, a lipulan yong lubus, at ing anggang atiu karin at ding animal na, king taram ning talibung.	

Deuteronomio Deuteronomy <lbl>13:16</lbl>	At tipunan yu ing anggang mesamsam karin king libutad na ning dalan na, at dulukan ye king api ing ciudad, at ing anggang mesamsam, ing pelalung malati, kang GUINU a kekong Dios: at maguing metung yang buntun king kapilan pa man; e ne mitalakad pang pasibayu.	

Deuteronomio Deuteronomy <lbl>13:17</lbl>	At karin alang manatili king bague mitalaga king kekong gamat; bang i GUINU painggulutan na ing bigsikan na ning keang mua, at pakitanan nakong pakalulu, at mika lunus ya kekayu, at parakalan nakayu, anti mo ing simpa na karing kekong mangatua;	

Deuteronomio Deuteronomy <lbl>13:18</lbl>	Ngening pakiramdaman yu ing siwala nang GUINU a kekong Dios, bang tuparan yo ding anggang keang utus a yuyutus ku kekayu king aldo ngeni, bang daptan yu ing matulid karing mata nang GUINU a kekong Dios.	

Deuteronomio Deuteronomy <lbl>14:1</lbl>	Ikayu ding anak nang GUINU a kekong Dios; e yo paniugatan ding kekong sarili, ni gawa mang calvu king pilatan yung mata king uli ning mete.

Deuteronomio Deuteronomy <lbl>14:2</lbl>	Uling metung kong balayan a banal kang GUINU a kekong Dios, at i GUINU pinili nakayu bang maguing metung a balayan a bandi nang sarili, maiguit karing anggang balayan a atiu babo na ning lupa na ning labaud.

Deuteronomio Deuteronomy <lbl>14:3</lbl>	E ko mamangan nanumang makasumaming bague.

Deuteronomio Deuteronomy <lbl>14:4</lbl>	Deti ila ding animal a kekong apangan: ing vaca, ing tupa, at ing kambing,	

Deuteronomio Deuteronomy <lbl>14:5</lbl>	Ing maragul a usa, at ing malating usa, at ing lalaking usa, at ing kambing a layas, at ing pigario, at ing antelope, at ing gamuza.

Deuteronomio Deuteronomy <lbl>14:6</lbl>	At ing balang animal a bangal a kuku at ing kuku na sagsag ya king adua, at maglati ya, karing animal, ita apangan ye.

Deuteronomio Deuteronomy <lbl>14:7</lbl>	Makanian man deti e yo apangan karing maglati, o karing sagsag a kuku; Ing camelio, at ing liebre, at ing conejo, uling maglati la dapot e la bangal a kuku, deti marinat la kekayu.	

Deuteronomio Deuteronomy <lbl>14:8</lbl>	At ing babi, uling bangal ya kuku dapot e ya maglati, iti marinat ya kekayu: king karelang laman e ko mamangan, at ding karelang bangke e yo tatagkilan.	

Deuteronomio Deuteronomy <lbl>14:9</lbl>	Deti apangan yula karing sablang atiu king danuman; ing isanumang ating palikpik at kaliskis apangan ye;	

Deuteronomio Deuteronomy <lbl>14:10</lbl>	At ing isanumang alang palikpik at kaliskis e ye kakanan; marinat ya kekayu.	

Deuteronomio Deuteronomy <lbl>14:11</lbl>	Karing anggang ayup a malinis makapangan kayu.	Of all clean birds ye shall eat.
Deuteronomio Deuteronomy <lbl>14:12</lbl>	Dapot karing anti kareti e ko makapangan: ing aguila, at ing aguilang mamakling butul, at ing aguilang dayatmalat,

Deuteronomio Deuteronomy <lbl>14:13</lbl>	At ing ixio, at ing halcon, at ing milano agpang king keang anyu,	

Deuteronomio Deuteronomy <lbl>14:14</lbl>	At ing balang awak agpang king keang anyu,	

Deuteronomio Deuteronomy <lbl>14:15</lbl>	At ing avestruz, at ing kuago, at ing gabiota, at ing balawe agpang king keang anyu,	

Deuteronomio Deuteronomy <lbl>14:16</lbl>	Ing malating kulayu, at ing maragul a kulayu, at ing kulayung saguan,	

Deuteronomio Deuteronomy <lbl>14:17</lbl>	At ing pelicano, at ing buitre, at ing somormujo,	

Deuteronomio Deuteronomy <lbl>14:18</lbl>	At ing bako, at ing kandangangu agpang king keang anyu, at ing abubilla, at ing talibatab.	

Deuteronomio Deuteronomy <lbl>14:19</lbl>	At ding anggang baguiusan a bague a gagapang marinat la kekayu: e la kakanan.	

Deuteronomio Deuteronomy <lbl>14:20</lbl>	Karing anggang ayup a malinis makapangan kayu.	

Deuteronomio Deuteronomy <lbl>14:21</lbl>	E ko mamangan king nanumang bague a mete king sarili na: ibie ye king manaliwang balayan a atiu kilub yung pasbulan, ba neng kanan iti: o malyaring pisali ye king aliwang balen: uling metung kong banal a balayan kang GUINU a kekong Dios. E ye lalaga ing biserung kambing king gatas na ning keang indu.

Deuteronomio Deuteronomy <lbl>14:22</lbl>	Sikapuluan yung alang pangakabla ing anggang bunga na ning kekong bini, a manibatan king marangle banua banua.

Deuteronomio Deuteronomy <lbl>14:23</lbl>	At mangan kayu king arapan nang GUINU a kekong Dios, king karinan a keang pilinan, ba nang papanuknanganan karin ing keang laguiu, ing sikapulu na ning kekong binutil, ning kekong bayung alak, at ning kekong laru, at ding pangane karing kawan yung vaca at karing kawan yung tupa; ba kong mabiasang tumakut kang GUINU a kekong Dios king kapilan pa man.	

Deuteronomio Deuteronomy <lbl>14:24	</lbl>At nung ing dalan milalu ya kakaba dikil kekayu, nanupata e yu aguiung dalan, uling ing karinan milalu ya king karayu kekayu, a i GUINUNG kekong Dios keang pilinan, ba neng ibili karin ing keang laguiu, at ngening i GUINU a kekong Dios panuanan nakayu;	

Deuteronomio Deuteronomy <lbl>14:25</lbl>	Kanita ipaglibe yung salapi, at itali yula ding salapi king kekong gamat, at ume ding salapi king kekong gamat, at ume kayu king karinan a nung isanu ing pilinan nang GUINU a kekong Dios:	

Deuteronomio Deuteronomy <lbl>14:26</lbl>	At gugulan yula ding salapi king nanumang pagnasan na ning kekong kaladua, karing vaca, o karing tupa, o king alak, o king inuman a makalasing, o king nanumang yaduan na kekayu ning kekong kaladua; at kanan yu karin king arapan nang GUINU a kekong Dios, at tumula kayu, ikayu at ding katubale yu.

Deuteronomio Deuteronomy <lbl>14:27</lbl>	At ing Levita a atiu kilub yung pasbulan, e ye paimburisan; uling ala yang dake ni mana a kayabe yu.	

Deuteronomio Deuteronomy <lbl>14:28</lbl>	King kawakasan na ning balang atlung banua idala yu ing anggang sikapulu ning kekong pupul king banua mu ring ita, at ibili yu kilub ding kekong pasbulan:

Deuteronomio Deuteronomy <lbl>14:29	</lbl>At ing Levita, anti ning ala yang dake ni mana man a kayabe yu, at ing makipanuknangan, at ing ulilang tata, at ing babaing mebalu, a atiu kilub ding kekong pasbulan, datang la, at mangan la at kumabsi la; bang i GUINU a kekong Dios panuanan nakayu king sablang dapat ning kekong gamat a kekong daraptan.	

Deuteronomio Deuteronomy <lbl>15:1</lbl>	King wakas na ning balang pitung banua dapat kong pamamatawad.	

Deuteronomio Deuteronomy <lbl>15:10</lbl>	Dinan ye ping alang sala, at ing kekong pusu e ya lulungkut ngening babie ko kea; uling king uli na niti i GUINUNG kekong Dios panuanan nakayu king sablang kekong dapat, at king sablang atalan na ning kekong gamat.

Deuteronomio Deuteronomy <lbl>15:2</lbl>	At oini ing kaparalanan king pamamatawad: ing balang pikautangan ipatawad na itang pepautang na king kalupa nang tau; e na na isingil iti king kalupa nang tau at king keang kapatad; uling ing pamamatawad nang GUINU mipasiag na.

Deuteronomio Deuteronomy <lbl>15:3</lbl>	King metung a manaliwang balen asingil yu iti: dapot ing nanumang kayatinan yu a atiu king kekong kapatad ipatawad na ning kekong gamat.

Deuteronomio Deuteronomy <lbl>15:4</lbl>	Makanian man e mika ating maluka kekayu (uling i GUINU tune nakong panuanan king labuad a ibie nang GUINUNG kekong Dios kekayu a pekamana bayung bandian),	

Deuteronomio Deuteronomy <lbl>15:5</lbl>	Nung maingat yu mung pakiramdaman ing siwala nang GUINU a kekong Dios, bang tuparan yung daptan ing mabilug a utus a iti a yuyutus ku kekayu king aldo iti.

Deuteronomio Deuteronomy <lbl>15:6</lbl>	Uling i GUINU a kekong Dios panuanan nakayu, anti mo ing pengaku na kekayu: at pautang kayu karing dakal a bansa, dapot e ko manutang; at sumakup kong dakal a bansa, dapot e la sumakup kekayu.	

Deuteronomio Deuteronomy <lbl>15:7</lbl>	Nung ating kong kayabe metung a taung maluka, a metung ya karing kekong kapatad, kilub ning kaisanuman karing kekong pasbulan king kekong labuad i GUINU a kekong Dios ibie na kekayu, e ye pasiasan ing kekong pusu, ni isara man ing kekong gamat king kekong malukang kapatad;	

Deuteronomio Deuteronomy <lbl>15:8</lbl>	Nung e alang pangakablang busnian ye ing kekong gamat kea, at tune yeng pautangan ganap dikil king keang kailangan ketang buri na.	

Deuteronomio Deuteronomy <lbl>15:9</lbl>	Mingat kayu a e sa mikaka ating jamak a pamiisip king kekong pusu, ngayu, Ing kapitung banua, ing banua na ning pamamatawad, malapit na; at ding kekong mata maguing marawak la laban king maluka yung kapatad, at e ye dinan; at dalung ya kang GUINU laban kekayu, at maguing kasalanan yu.	

Deuteronomio Deuteronomy <lbl>15:11	</lbl>Uling e milako maluka ing labuad king kapilan pa man: uli nita yutus ku kekayu, ngaku, Ibuklat yeng alang sala ing kekong gamat king kekong kapatad, king kekong magkailangan, at king kekong maluka, king kekong labuad.	

Deuteronomio Deuteronomy <lbl>15:12</lbl>	Nung ing kekong kapatad, a Hebreong lalaki, o Hebreang babai, pisali re kekayu, at sumuyu ya kekayung anam a banua; kanita king kapitung banua palakuan yu neng timawa.	

Deuteronomio Deuteronomy <lbl>15:13</lbl>	At nung palakuan yu neng timawa kekayu, e ye palakuan alang daralan:	

Deuteronomio Deuteronomy <lbl>15:14	</lbl>Malam yeng papagbakalan king kekong kawan a tupa, at king kekong pidadaran, at king kekong pipapaslan alak; anti mo ing pamipanuan nang GUINU kekayu munie ko kea.	

Deuteronomio Deuteronomy <lbl>15:15</lbl>	At ganakan yu king meguing metung kong alipan king labuad na ning Egipto, at i GUINU a kekong Dios inatbus nakayu: inya yuyutus ku kekayu ing bague a iti ngeni.	

Deuteronomio Deuteronomy <lbl>15:16</lbl>	At malyari, nung sabian na kekayu, E ku mako kekayu: uling kaluguran nakayu at ing kekong bale, uling mikasundu kayu;	

Deuteronomio Deuteronomy <lbl>15:17</lbl>	Kanita kuma kong metung a pamusbus at ibusbus ye king keang balugbug king pasbul, at ya maguing ipus ye king kapilan pa man. At makanian mu naman king kekong ipus a babai ing kekong daptan.	

Deuteronomio Deuteronomy <lbl>15:18	</lbl>E sa mabayat king kekong lub ngening palakuan yeng timawa; uling aduang ukdu iguit king kaupajan ning makikiupa ing sinuyu na kekayu king anam a banua: at i GUINUNG kekong Dios panuanan nakayu king sablang kekong daraptan.

Deuteronomio Deuteronomy <lbl>15:19</lbl>	Ding sablang pangane a lalaki a ipanganak da ding kawan mung vaca at ding kekang kawan a tupa italaga mula kang GUINU a kekang Dios: e me paniapat ing pangane na ning kawan mung vaca, ni ururan ing pangane ning kekang kawan a tupa.	

Deuteronomio Deuteronomy <lbl>15:20	</lbl>Kanan me king arapan nang GUINU a kekang Dios banua banua king karinan a pilinan nang GUINU, ika at ing kekang katubale.

Deuteronomio Deuteronomy <lbl>15:21</lbl>	At nung atin yang nanumang kapintasan, anti mo nung pile ya o bulag, nanumang marawak kapintasan, e me daraun iti kang GUINU a kekang Dios.	

Deuteronomio Deuteronomy <lbl>15:22	</lbl>Kanan me kilub ding kekang pasbulan: ing e malinis at ing malinis mangan lang para-para, anti mo ing malating usa, at anti mo ing maragul a usa.

Deuteronomio Deuteronomy <lbl>15:23</lbl>	Bukud mung e mu kakanan ing daya na niti; ibulus mu king labuad anti mong danum.	

Deuteronomio Deuteronomy <lbl>16:1</lbl>	Keka yang pagmasusian ing bulan na ning Abib, at pangilinan me ing pascua kang GUINU a kekang Dios; uling king bulan ning Abib i GUINU a kekang Dios linual nakang manibat Egipto king bengi.	

Deuteronomio Deuteronomy <lbl>16:2</lbl>	At idaun me ing pascua kang GUINU a kekang Dios, king kawan a tupa at king kawan a vaca, king karinan a pilinan nang GUINU, ba nang papanuknangan karin ing keang laguiu.	

Deuteronomio Deuteronomy <lbl>16:3</lbl>	E ka mamangan tinape a maki levadura a kayabe na niti; pitung aldo a kanan mu ing tinape alang levadura, ing tinape pin king kasakitan; uling meko ka king labuad na ning Egipto king pamagmalagua: ba mung aganaka ing aldo a pamanlako mu king labuad na ning Egipto karing sablang aldo na ning kekang bie.	

Deuteronomio Deuteronomy <lbl>16:4</lbl>	At pitung aldo a alang mayayakit a levadura keka king anggang kekang angganan; ni king nanuman king laman, king kekang idaun king mumunang aldo king gatpanapun, alang mitatagan king kabukas angga king abak.

Deuteronomio Deuteronomy <lbl>16:5</lbl>	E me adaun ing pascua king kilub na ning isanuman karing pasbulan mu, a babie na kekang GUINU a kekang Dios;	

Deuteronomio Deuteronomy <lbl>16:6</lbl>	Nung e king karinan a pilinan nang GUINU a kekang Dios, ba nang papanuknanganan karin ing keang laguiu, karin me idaun ing pascua king gatpanapun, king pangalbug ning aldo, king panaun a pamanlako mu Egipto.	

Deuteronomio Deuteronomy <lbl>16:7</lbl>	At inangnang me at kanan king karinan a pilinan nang GUINUNG kekang Dios: at ika mibalik ka pangaabak, at ume ka karing kekang kubu.

Deuteronomio Deuteronomy <lbl>16:8</lbl>	Anam a aldo a mangan kang tinape alang levadura; at king kapitung aldo maguing metung yang masusing pamipulung kang GUINU a kekang Dios; e ka darapat nanumang dapat kanita.	

Deuteronomio Deuteronomy <lbl>16:9</lbl>	Pitung paruminggu ing bilangan mu keka: manibat king pamagmula a ibili ya ing lait king makatalakad a binutil magmula kang milang pitung paruminggu.

Deuteronomio Deuteronomy <lbl>16:10	</lbl>At ipangiling me ing pista ra ding paruminggu kang GUINUNG kekang Dios a kagum ning buis ning metung a daun a kusa king kekang gamat, a ibie mu, agpang king pamipanaun na kekang GUINU a kekang Dios;	

Deuteronomio Deuteronomy <lbl>16:11</lbl>	At ika magsaya ka king arapan nang GUINU a kekang Dios, ika, at ing kekang anak a lalaki, at ing kekang anak a babai, at ing kekang ipus a lalaki, at ing kekang ipus a babai, at ing Levita a atiu king kilub ding kekang pasbulan, at ing aliwang balen, at ing ulilang tata, at ing babaing mebalu, a atiu king libutad mu, king karinan a pilinan nang GUINU a kekang Dios, ba neng papanuknanganan karin ing keang laguiu.	

Deuteronomio Deuteronomy <lbl>16:12</lbl>	At ganakan mu king ika meguing alipan ka king Egipto: at tuparan mo at daptan ding tuntunan a deti.	

Deuteronomio Deuteronomy <lbl>16:13</lbl>	Pagmasusian mu ing pista ra ding tabernaculos pitung aldo, pangaibat mung abangan ing kekang pupul a ibat king kekang pidadaran at king kekang pipapaslan alak:	

Deuteronomio Deuteronomy <lbl>16:14</lbl>	At tumula ka king kekang pista, ika, at ing kekang anak a lalaki, at ing kekang anak a babai, at ing kekang ipus a lalaki, at ing kekang ipus a babai, at ing Levita, at ing aliwang balen, at ing ulilang tata, at ing babing mebalu, a atiu king kilub ding kekang pasbulan.

Deuteronomio Deuteronomy <lbl>16:15	</lbl>Pitung aldo a pagmasusian mu ing metung a pista kang GUINU a kekang Dios king karinan a pilinan nang GUINU; uling panuanan nakang GUINU a kekang Dios king sablang kekang bunga, at king sablang dapat da ding kekang gamat, at ika lubus kang tumula.	

Deuteronomio Deuteronomy <lbl>16:16</lbl>	Makatatlu king pabanua a ding kekang lalaki pasidurup la king arapan nang GUINU a kekang Dios king karinan a keang pilinan: king pista na ning tinape a alang levadura, at king pista ra ding paruminggu, at king pista ra ding tabernaculos, at e la dudurup king arapan nang GUINU a ala lang daralan:	

Deuteronomio Deuteronomy <lbl>16:17	</lbl>Balang lalaki munie ya king keang kaguiuwan, agpang king kanuanan nang binie na kekang GUINU a kekang Dios.	

Deuteronomio Deuteronomy <lbl>16:18</lbl>	Malal ka keka ukum at pekapun kilub ding anggang pasbulan mu, a babie na kekang GUINU a kekang Dios, agpang karing kekang dai; at atulan da ing balayan king matulid a pamanatul.	

Deuteronomio Deuteronomy <lbl>16:19</lbl>	E mu lilisian ing matulid; e ka kikilalang pamialiwa karing tau; ni e ka kakuang susup; uling ing susup bubulagan no ding mata ra ding mata ra ding blasa, at lilisia na ing amanu ra ding matulid.

Deuteronomio Deuteronomy <lbl>16:20	</lbl>Tukian mu ing lubus a matulid, bakang mie, at manan mu ing labuad a babie na kekang GUINU a kekang Dios.

Deuteronomio Deuteronomy <lbl>16:21</lbl>	E ka mitatalakad Asera king nanumang dutung king siping ning altar nang GUINUNG kekang Dios, a gawan mung makatungkul keka.	

Deuteronomio Deuteronomy <lbl>16:22</lbl>	Ni e ka mitatalakad asias a makatungkul keka; a pikakasaman nang GUINU a kekang Dios.	

Deuteronomio Deuteronomy <lbl>17:1</lbl>	E ka mamain vaca kang GIUNU a kekang Dios, o metung a tupa, a maki kapintasan, o ing nanumang bague marawak; uling ita metung a makasumami kang GUINU a kekang Dios.	

Deuteronomio Deuteronomy <lbl>17:2</lbl>	Nung ating mayakit king libutad mu, king kilub na ning isanuman karing kekang pasbulan a babie na kekang GUINU a kekang Dios, a lalaki o babai, a darapat king dewakan king panlalawe nang GUINU a kekang Dios, king pamanalangsang king keang pangaku,	

Deuteronomio Deuteronomy <lbl>17:3</lbl>	At minie ya at sinuyu ya karing aliwang dioses, at sinamba ya karela, o king aldo, o king bulan, o king nanuman king ejercitu ning banua, a e ku inutus,	

Deuteronomio Deuteronomy <lbl>17:4</lbl>	At nung selita ra keka, at kekang abalitan; kanita keka ping usisan a maingat; at, oini nung tutu, at ing bague katunayan, king ing anti kanitang makasumami merapat king Israel,	

Deuteronomio Deuteronomy <lbl>17:5</lbl>	Kanita ilual me pin ing lalaki o babaing ita, a dinapat kaniting bague a marawak, karing pasbulan mu, ing lalaki pin o ing babai; at keka lang pukulan batu ba lang mangamate.	

Deuteronomio Deuteronomy <lbl>17:6</lbl>	King asbuk da ding aduang saksi, o atlung saksi, mate ya ing miatulan patayan; king asbuk ning metung a saksi e ya patayan.	

Deuteronomio Deuteronomy <lbl>17:7</lbl>	Ing gamat da ding saksi yang munang dumpa kea ba yang patayan, at kaibat ing gamat na ning mabilug a balayan. Makanian mung ilako ing dewakan king libutad mu.	

Deuteronomio Deuteronomy <lbl>17:8</lbl>	Nung mika ating binang masakit a bague keka king pamanatul, king daya at daya, king piamanuan at piamanuan, at king palupalu at palupalu, a bague a pamipagkamua king kilub ding kekang pasbulan; kanita talakad ka, at sampa king karinan a pilinan nang GUINU a kekang Dios;	

Deuteronomio Deuteronomy <lbl>17:9</lbl>	At ume ka karing sacerdotes a Levitas, at king ukum a salukuyan karing aldo deta; at ikutang mu; at ipakit da keka ing atul ning kayatulan.	

Deuteronomio Deuteronomy <lbl>17:10	</lbl>At daptan mu agpang king atul a ipakit da keka manibat king karinan a ita a pilinan nang GUINU; at kekang pamintuan daptan ing agpang king sablang ituru ra keka:	

Deuteronomio Deuteronomy <lbl>17:11</lbl>	Agpang king kautusan a ituru ra keka, at agpang king kayatulan a sabian da keka, daptan mu; e ka liliku, aguiang king wanan o king kaili, king atul a ipakit da keka,	

Deuteronomio Deuteronomy <lbl>17:12</lbl>	At ing tau a darapat kapalaluan, king e pamakiramdam king sacerdote a tatalakad bang manibala karin king arapan nang GUINU a kekang Dios, o king ukum, ing tau ping ita mate ya: at ilako mu ing dewakan king Israel.	

Deuteronomio Deuteronomy <lbl>17:13</lbl>	At makiramdam, at tumakut ing mabilug a balayan, at e ne dapat kapalaluan.	

Deuteronomio Deuteronomy <lbl>17:14	</lbl>Pamaniatang mu king labaud a ibie na kekang GUINU a kekang Dios, at bandian mu iti, at manuknanganan ka karin, at kekang sabian, Aku mibili kung metung a ari a mamajala kanaku, anti mo ding anggang bansa a atiung makapatulug kaku;

Deuteronomio Deuteronomy <lbl>17:15	</lbl>Ika tune meng ibiling ari a mamajala keka, itang pilinan nang GUINU a kekang Dios: metung ya karing kekang kapatad ing ibili mung ari a mamajala keka; e me abili a mamajala keka ing metung a aliwang balen, a e mu kapatad.	

Deuteronomio Deuteronomy <lbl>17:16</lbl>	E ya mu parakal dikil kea karing kabayu, ni pabalikan naman ing balayan karing Egipto, a bayang makaparakal kabayu; nung makananung sinabi na kekang GUINU, E mu na babalikan manibat ngeni ing dalan a ita.	

Deuteronomio Deuteronomy <lbl>17:17</lbl>	Ni e ya parakal asawa na, bang ing keang pusu e malili: ni parakal mang pilak at guintu king keang sarili.	

Deuteronomio Deuteronomy <lbl>17:18	</lbl>At mapalyari, nung lukluk ya king luklukan na ning keang kayarian, king gawa ya keang metung a likas king kautusan a iti king metung a libru, kanitang atiu king arapan da ding sacerdotes a Levitas;	

Deuteronomio Deuteronomy <lbl>17:19	</lbl>At manatili ya kea, at kea yang basan aldoaldo kabang bie na; ba yang magaral a tumakut kang GUINU a keang Dios, bang pamintuan nang daptan ing anggang amanu na ning kautusan a iti at ding tuntunan a deti;	

Deuteronomio Deuteronomy <lbl>17:20	</lbl>Bang ing keang pusu e ya magmatas karing keang kapatad, at bang e ya lisia king utus, aguiang king wanan, o king kaili: king bang kea lang apakaba ding keang aldo king keang kayarian, ya at ding keang anak, king libutad na ning Israel.	

Deuteronomio Deuteronomy <lbl>18:1</lbl>	Ding sacerdotes a Levitas, ing mabilug a dai na ping Levi, e la mika dake ni mana man king Israel; mangan la karing ain kang GUINU a merapat king api, at king keang mana.	

Deuteronomio Deuteronomy <lbl>18:2</lbl>	At ila e la mika mana a kayabe ra ding karelang kapatad: i GUINU ya ing mana ra, anti mo ing sinabi na karela.

Deuteronomio Deuteronomy <lbl>18:3</lbl>	At iti ya ing maguing karing sacerdotes a kuanan da king balayan manibat karing mamain metung a daun a vaca ya man o tupa, king ibie ra king sacerdote ing pago, at ding aduang pisngi at ing dungus.

Deuteronomio Deuteronomy <lbl>18:4</lbl>	Ing mumuna nang bunga ning kekang binutil, ning kekang alak a bayu, at ning kekang laru, at ing mumunang inurud mung balat karing kekang tupa, ibie mu kea.

Deuteronomio Deuteronomy <lbl>18:5</lbl>	Uling pinili neng GUINU a kekang Dios karing anggang dai mu, bayang talakad a manibala king laguiu nang GUINU, ya at ding keang anak kapilan man.	

Deuteronomio Deuteronomy <lbl>18:6</lbl>	At nung ing metung a Levita mako ya king kaisanuman karing kekang pasbulan king mabilug a Israel, a keang peniliwan balayan, at ume ya karin king mabilug nang kapagnasan ning keang kaladua king karinan a pilinan nang GUINU;	

Deuteronomio Deuteronomy <lbl>18:7</lbl>	Kanita manibala ya king laguiu nang GUINU a keang Dios, anti mo ing daraptan da ding anggang kapatad na a Levitas, a tatalakad karin king arapan nang GUINU.

Deuteronomio Deuteronomy <lbl>18:8</lbl>	Mika atin lang mikakametung a dake a kanan, subali king manibatan karing abli king mana king keang ibpa.	

Deuteronomio Deuteronomy <lbl>18:9</lbl>	Pamanlub mu king labuad a ibie kekang GUINU a kekang Dios, e ka magaral darapat king agpang king makasumami ding bansang deta.	

Deuteronomio Deuteronomy <lbl>18:10</lbl>	E mayayakit keka ing ninumang paralan ne king api ing keang anak a lalaki o ing keang anak a babai, metung a mamamanula, metung a darapat king pamaganitu, o metung a encantador, o metung a maganting-anting,	

Deuteronomio Deuteronomy <lbl>18:11	</lbl>O metung a manaliguat, o metung a mangutang king metung a espiritung marinat, o metung a magkukulam, o metung a mangutang karing mete.

Deuteronomio Deuteronomy <lbl>18:12</lbl>	Uling ninumang darapat karing anti kareting bague makasumami ya kang GUINU: at king uli ding makasumaming deti i GUINU a kekang Dios itatabi no king arapan mu.

Deuteronomio Deuteronomy <lbl>18:13</lbl>Maguing sakdal ka kang GUINU a kekang Dios.	

Deuteronomio Deuteronomy <lbl>18:14</lbl>	Uling ding bansang deti, a kekang kamkaman, makiramdam la karetang darapat king pamaganitu, at karing darapat king pamaganitu, at karing mamamanula; dapot tungkul keka, e na apibatang GUINU a kekang Dios a daptan mung makanian.	

Deuteronomio Deuteronomy <lbl>18:15</lbl>	Ipalto ne kekang GUINU a kekang Dios ing metung a manula king libutad mu, karing kekang kapatad, a anti mo kanaku; kea kayu makiramdam;	

Deuteronomio Deuteronomy <lbl>18:16	</lbl>Makaagpang king sablang pignasan mu kang GUINU a kekang Dios karing king Horeb king aldo na ning pamipamisan, ngamu, E mu paramdam pasibayu kaku ing siwala nang GUINU a kakung Dios, ni e mu na papakit pa iting maragul a api, ba kung a mate.	

Deuteronomio Deuteronomy <lbl>18:17</lbl>	At sinabi nang GUINU kanaku, Sinabi rang mayap ing karelang selese.	

Deuteronomio Deuteronomy <lbl>18:18</lbl>	Kaku yang italakad karela ing metung a manula manibat king libutad da ding karelang kapatad, a anti mo ika; at ibili ku ing kakung amanu king asbuk na, at salesean na karela ing anggang yutus ku kea.	

Deuteronomio Deuteronomy <lbl>18:19</lbl>	At mapalyari, king ninumang e makiramdam karing kakung amanu a salesean na king kanakung laguiu, kakung usisan kea.	

Deuteronomio Deuteronomy <lbl>18:20	</lbl>Dapot ing manula, a manalese king metung a amanu a maki kapalaluan king kakung laguiu, a iti e ku inutus pasabi kea, o maniabi ya king laguiu ra ding aliwang dioses, ing kabud manulang ita mate ya.	

Deuteronomio Deuteronomy <lbl>18:21	</lbl>At nung sabian mu king kekang pusu, Makananu ming abalu ing amanung e na sinabing GUINU?	

Deuteronomio Deuteronomy <lbl>18:22</lbl>	Ngening ing metung a manula manalese ya king laguiu nang GUINU, nung ing bague e salisi ni mapalyari man, oita ing bague a e na selese GUINU: ing manula sinabi na king pamagpalalu, e me pitatakutan.	

Deuteronomio Deuteronomy <lbl>19:1</lbl>	Nung ikawani nong GUINU a kekang Dios ding bansa, a ing labuad da ibie na kekang GUINU a kekang Dios, at keka lang alilan, at manuknangan ka karing karelang ciudad, at karing karelang bale;

Deuteronomio Deuteronomy <lbl>19:2</lbl>	Mikawani kang atlung ciudad king libutad na ning kekang labuad, a ibie na kekang GUINU a kekang Dios ba mung bandian.	

Deuteronomio Deuteronomy <lbl>19:3</lbl>	Isadia me keka ing dalan, at pirakayan mu ing angganan na ning kekang labuad, a pamana na kekang GUINU a kekang Dios, king atlung dake, bang ing balang mekamate tau makatakas ya karin.	

Deuteronomio Deuteronomy <lbl>19:4</lbl>	At oini ing bague na ning mekamate tau, a tumakas karin at mie ya; ninumang mekapate king keang kalupang tau king e na sasarian, at e ne kemuan king panaun a milabasan;

Deuteronomio Deuteronomy <lbl>19:5</lbl>	Anti mo ngening ing metung a tau ume ya king kakewan a kayabe ne ing lupa nang tau ba lang kubutud dutung, at ing gamat na mitabagkus ya king metung nang asiwas king palakul king pamangutud na king dutung, at mibalukas ya ing pataram king palda, at dimpa ya king lupa nang tau, nanupata iti mate ya; iti tumakas ya king metung karing ciudad a deti at mie ya:	

Deuteronomio Deuteronomy <lbl>19:6</lbl>	Magkang tagalan ne ning manablas king daya ing mekapate tau, kabang ing keang pusu milalablab ya, at dasnan ne, uling ing dalan makaba ya, at sugatan neng mabayat; a e ya man karampatan king kamatayan, pauli ning e ne kemuan king panaun a milabsan.	

Deuteronomio Deuteronomy <lbl>19:7</lbl>	Inya yuyutus ku keka, sasabian ku, Mikawani kang atlung ciudad dikil keka.	

Deuteronomio Deuteronomy <lbl>19:8</lbl>	At nung paragulan na ing kekang angganan GUINUNG kekang Dios, anti mo ing simpa na karing kekang mangatua, at ibie na keka ing mabilug a labuad a pengaku nang ibie karing kekang mangatua;	

Deuteronomio Deuteronomy <lbl>19:9</lbl>	Nung pamintuan mung daptan ing mabilug a utus a iti, a yuyutus ku keka king aldo a iti, a luguran me I GUINU a kekang Dios, at lumakad ka ka kapilan man karing keang dalan; kanita dagdag ka pang atlung ciudad dikil keka, subali kareting atlu:

Deuteronomio Deuteronomy <lbl>19:10</lbl>	Bang e mibubu ing dayang alang kasalanan king libutad ning kekang labuad, a ibie na kekang GUINU a kekang Dios a pekamana, at uli niti mitumpak keka ing daya.

Deuteronomio Deuteronomy <lbl>19:11</lbl>	Dapot nung ninumang lalaki pikasaman ne ing kalupa nang tau, at abatan ne, at talakad yang salang kea, at sugatan neng mabayat, nanupata mate ya, at tumakas ya king metung karing ciudad a deti;	

Deuteronomio Deuteronomy <lbl>19:12</lbl>	Kanita ding makatua pin king keang ciudad mitubud la at kuanan de karin, at ibie re king gamat na ning talapanablas daya, ba yang mate.	

Deuteronomio Deuteronomy <lbl>19:13</lbl>	Ing kekang mata e ne lunusan, nung e ilako mu king Israel ing dayang alang kasalanan, ba yang ume mayap keka.

Deuteronomio Deuteronomy <lbl>19:14	</lbl>E me yayalis ing tanda nang gabun ning lupa mung tau, a binili ra kanita pang panaun a minuna, king kekang mana a kekang manan, king labuad a ibie na kekang GUINU a kekang Dios bamung bandian.	

Deuteronomio Deuteronomy <lbl>19:15</lbl>	Ing metung a saksi e ya makatalakad salang king metung a lalaki dikil king nanumang dewakan, o dikil king nanumang kasalanan, king nanumang kasalanan a keang pikasalanan: king asbuk da ding aduang saksi, o king asbuk da ding atlung saksi, ing metung a piamanuan mipatibayan.	

Deuteronomio Deuteronomy <lbl>19:16</lbl>	Nung ing metung a malaram a saksi talakad yang salang king kaninumang tau bayang magsaksi salang kea king metung a marawak a dapat,	

Deuteronomio Deuteronomy <lbl>19:17</lbl>	Nung makanian ding adua kataung deta, a mika pisasabian talakad la king arapan nang GUINU, king arapan da ding sacerdotes at ding ukum a salukuyan karing aldo a deta;	

Deuteronomio Deuteronomy <lbl>19:18	</lbl>At siasatan dang mayap ding ukum: at, oini, nung ing saksi metung yang saksing malaram, at sinaksi yang kalaraman salang king kapatad na;	

Deuteronomio Deuteronomy <lbl>19:19	</lbl>Kanita daptan mu pin kea, anti mo ing inisip nang daptan king keang kapatad; nung makanian alako mu ing dewakan king libutad mu.	

Deuteronomio Deuteronomy <lbl>19:20</lbl>	At ding mitagan damdaman da, at tumakut la, at e no magkamit pa king anti kanitang dewakan king libutad mu.	

Deuteronomio Deuteronomy <lbl>19:21</lbl>	At ding kekang mata e la lumunus; ing bie milako tungkul king bie, mata libe mata, ipan libe ipan, gamat libe gamat, bitis libe bitis.	

Deuteronomio Deuteronomy <lbl>20:1</lbl>	Ngening lulual kang makipamuk laban karing kekang kasalang, at manakit kang kabayu, at carro, at metung a balayan a maiguit keka, e ka tatakut karela; uling i GUINU a kekang Dios mamantabe ya keka, a ya ing milual keka ibat king labuad na ning Egipto.

Deuteronomio Deuteronomy <lbl>20:2</lbl>	At mapalyari, pangalapit yu king pamipamuk, a ing sacerdote lumapit ya at maniabi ya king balayan,	

Deuteronomio Deuteronomy <lbl>20:3</lbl>	At sabian na karela, Pakiramdaman mu, Oh Israel, lumapit kayu king aldo a iti king pamipamuk laban karing kekong kasalang: e ye paburen masisindak ing kekong pusu; e ko tatakut, ni gagalgal man, ni maguing mataloti man tungkul karela;	

Deuteronomio Deuteronomy <lbl>20:4</lbl>	Uling i GUINU a kekong Dios ya ing mame a kaya be yu, bang makipamuk tungkul kekayu laban karing kekong kasalang, ba nakong iligtas.	

Deuteronomio Deuteronomy <lbl>20:5</lbl>	At ding pekapun maniabi la king balayan, a sabian da, Ninung tau ing mitalakad metung a bayung bale, at e ne telaga? Pabustan yang mako at mibalik ya king keang bale, magkang mate ya king pamipamuk, at aliwa yang tau ing mitalaga kaniti.	

Deuteronomio Deuteronomy <lbl>20:6</lbl>	At ninung tau ing ating tenam a metung a uvasan, at e ne guinamit ing bunga na niti? pabustan yang mako at mibalik ya king keang bale, magkang mate ya king pamipamuk, at aliwa yang tau ing gumamit king bunga na niti.	

Deuteronomio Deuteronomy <lbl>20:7</lbl>	At ninung lalaki ing pepakasal king metung a babai, at e ne kinua? pabustan yang mako at mibalik ya king keang bale, magkang mate ya king pamipamuk, at aliwa yang tau ing kuma king keang asawa.	

Deuteronomio Deuteronomy <lbl>20:8</lbl>	At maniabi la pa ding pun king balayan, at karelang sabian, Ninung lalaki ing mataloti at maina lub? pabustan yang mako at mibalik king keang bale, magkang ing pusu ra ding keang kapatad malaso ya anti mo ing keang pusu.	

Deuteronomio Deuteronomy <lbl>20:9</lbl>	At malyari, nung ding pekapun meari nong mekapaniabi king balayan, a malal lang capitan karing ejercitos king makauna king balayan.	

Deuteronomio Deuteronomy <lbl>20:10	</lbl>Ngening lumapit ka king metung a ciudad bang makipamuk laban kaniti, kanita ipasiag mu pin kaniti ing kapayapan.	

Deuteronomio Deuteronomy <lbl>20:11</lbl>	At malyari, nung pakibatan naka king kapayapan, at busnianan naka, kanita mapalyari pin, king ing mabilug a balayan a mayakit king kilub na maguing sakup mu, at sumuyu keka.	

Deuteronomio Deuteronomy <lbl>20:12</lbl>	At nung e bisang makipagpayapa keka, nung e makipamuk yang salang keka, kanita kubkuban me pin:	

Deuteronomio Deuteronomy <lbl>20:13</lbl>	At panga binie neng GUINU a kekang Dios king gamat mu, sugatan me ing balang lalaki karin king taram na ning talibung:

Deuteronomio Deuteronomy <lbl>20:14	</lbl>Dapot ding babai, at ding mangalating anak, at ding animal, at ing anggang atiu king ciudad, pati na pin ing mabilug a mesamsam karin, kuanan mung pekasamsam tungkul keka; at kanan mu ing mesamsam karing kekang kasalang, a binie na kekang GIUNU a kekang Dios.

Deuteronomio Deuteronomy <lbl>20:15</lbl>	Makanian ing kekang daptan karing anggang ciudad a tutung marayu keka, a e la karing ciudad ding bansang deti.	

Deuteronomio Deuteronomy <lbl>20:16	</lbl>Dapot karing ciudad da ding balayan a deti, a ibie na kekang GUINU a kekang Dios a pekamana, e ka mitatagan a maki bie karing nanumang bague a mangisnawa;	

Deuteronomio Deuteronomy <lbl>20:17</lbl>	Nung e lipulan mong lubus: ing Heteo, at ing Amoreo, ing Cananeo, at ing Perezeo, ing Heveo, at ing Jebuseo; anti mo ing inutus na kekang GUINU a kekang Dios;

Deuteronomio Deuteronomy <lbl>20:18</lbl>	Ba rakong e iturung dapat king makaagpang karing sabla rang makasumami, a daraptan da karing karelang dioses; nanupata mikasala kayu laban kang GUINU a kekong Dios.	

Deuteronomio Deuteronomy <lbl>20:19</lbl>	Ngening kukubkuban yeng makabang panaun ing metung a ciudad, king pamakipamuk yu laban kea bang akua ye, e yo sisiran ding dutung a makatanam karin king pamamilatan na ning palakul a ipalakul yu karela; uling malyaring kanan yula at e yo kukuturan; uling ing dutung king marangle wari tau ya, a kailangan ya pang kubkuban yo?	

Deuteronomio Deuteronomy <lbl>20:20</lbl>	Ding dutung mung makatanam a akikilala yung e la dutung a kakanan, siran yula at kuturan; at mitalakad kong mangatibe kuta salang king ciudad a makipamuk kekayu angga king misaldak ya.	

Deuteronomio Deuteronomy <lbl>21:1</lbl>	Nung ating mayakit a pete sandata king labuad a binie na kekang GUINU a kekang Dios bamung bandian, makalangan ya king marangle, at e ya balu nung ninu ing sinugat kea;

Deuteronomio Deuteronomy <lbl>21:2</lbl>	Kanita ding keka ping makatua at ding kekang ukum lual la, at karelang sukdan ing dayu ra ding ciudad king makapatulug king mete:	

Deuteronomio Deuteronomy <lbl>21:3</lbl>	At mapalyari, king ing ciudad a malapit dili king taung pete sandata, ding makatua pin king ciudad a ita, kuma lang metung a dumalagang vaca king kawan a vaca, a e pa pegobra, at e pa kinuliut maki paud;	

Deuteronomio Deuteronomy <lbl>21:4</lbl>	At idulung de ding makatua ing dumalagang vaca king metung a libis a maki mamagus a danum, a e pa mesarul ni mitamnanan man, at paklian de ing batal na ning dumalagang vaca karin king libis.

Deuteronomio Deuteronomy <lbl>21:5</lbl>	At ding sacerdotes a anak nang Levi lumapit la; uling ila ing pinili nang GUINU a kekang Dios bang manibala dikil kea, at panuan king laguiu nang GUINU; at agpang king karelang amanu mayari ing balang piamanuan at balang pamipate.

Deuteronomio Deuteronomy <lbl>21:6</lbl>	At ding anggang makatua king ciudad a ita, a makalapit king taung pete, manuas lang gamat babo ning dumalagang vaca a pikli ra batal king libis;	

Deuteronomio Deuteronomy <lbl>21:7</lbl>	At makibat la, at sabian da, Ding kekeng gamat aliwa ilang mibubu king dayang iti, ni e ra ikit man ding kekeng mata.

Deuteronomio Deuteronomy <lbl>21:8</lbl>	Patawaran mu, Oh GUINU, ing kekang balayan a Israel, a kekang inatbus, at e mu paburen mitagan ing dayang alang kasalanan king libutad na ning kekang balayan a Israel. 

Deuteronomio Deuteronomy <lbl>21:9</lbl>	Makanian mung ilako ing dayang alang kasalanan king libutad mu, ngening daptan mu ing matulid karing mata nang GUINU.

Deuteronomio Deuteronomy <lbl>21:10</lbl>	Nung lulual kang makipamuk laban karing kekang kasalang, at ibie nong GUINU a kekang Dios karing kekang gamat, at dalan mong bijag,

Deuteronomio Deuteronomy <lbl>21:11</lbl>	At manakit ka karing bijag metung a malagung babai, at mika atin kang kapagnasan kea, at buri meng kuanan a maguing kekang asawa;	

Deuteronomio Deuteronomy <lbl>21:12	</lbl>Kanita dalan me pin king kekang bale; at ururan ne ing keang buntuk, at guntingan no ding keang kuku;	

Deuteronomio Deuteronomy <lbl>21:13</lbl>	At keang ilukas ing piblas pangabijag, at manatili ya king kekang bale, at kiakan ne ing keang ibpa at ing keang indu king mabilug a pabulan: at kaibat na nita luban me a sumiping ka kea, at ika maguing asawa naka, at ya maguing asawa me.	

Deuteronomio Deuteronomy <lbl>21:14</lbl>	At malyari, nung ala kang tula kea, kanita paburen me ping mako nung nukarin ing buri na; dapot e me pisasali king salapi, e me pakiutusan anti mong metung a alipan, uling keka yang inumis.	

Deuteronomio Deuteronomy <lbl>21:15	</lbl>Nung ing metung a lalaki atin yang aduang asawa, ing metung kaluguran ne, at ing metung pikakasaman, ne at deti parapara lang mikaanak kea, ing luluguran na at ing pikakasaman na; at nung ing maguing pangane a lalaki king pikakasaman ya;

Deuteronomio Deuteronomy <lbl>21:16	</lbl>Kanita malyari, king aldo a pamana na karing keang anak ing keang bandi, king e ne agawang pangane ing anak na king kaluguran na a makauna king anak ning pikakasaman na, a ya ing pangane;

Deuteronomio Deuteronomy <lbl>21:17	</lbl>Nung e kea yang patunayan ing pangane, ing anak na ning pikakasaman na, a dinan neng aduang dake karakal king sablang kayatinan na; uling ya ing mula na ning keang sikanan; ing katuliran na ning pangapangane kea.	

Deuteronomio Deuteronomy <lbl>21:18</lbl>	Nung ing metung a tau mika atin yang anak a lalaki a masias a lub at mapanlaban, a e ya mamintu king siwala na ning keang ibpa, o king siwala na ning keang indu, at, king bistat parusan de, e ya makiramdam karela;

Deuteronomio Deuteronomy <lbl>21:19</lbl>	Kanita talanan ne pin ning keang ibpa at ning keang indu, at dalan de karing makatua king keang ciudad, at king pasbulan ning keang karinan.	

Deuteronomio Deuteronomy <lbl>21:20	</lbl>At sabian da karing makatua king keang ciudad, Ining kekeng anak masias ya lub at mapanlaban ya, e ya bisang makiramdam king kekeng siwala; metung yang matako, at metung a mapaglasing.	

Deuteronomio Deuteronomy <lbl>21:21</lbl>	At pamukulan deng batu ding anggang lalaki king keang ciudad bayang mate: makanian mung ilako ing dewakan king libutad mu; at damdaman na ning mabilug a Israel, at tumakut.	

Deuteronomio Deuteronomy <lbl>21:22	</lbl>At nung ing metung a lalaki mikasala yang karampatan king kamatayan, at paten ya, at ibitin me king metung a kapun a dutung;

Deuteronomio Deuteronomy <lbl>21:23</lbl>	Ing keang katawan e ya malakuan kabukas king dutung, nung e alang salang ikutkut me king aldo mu ring ita; uling ing mebite misumpa ya king Dios, bamung e musingan ing kekang labuad a ibie na kekang GUINU a kekang Dios, a pekamana.

Deuteronomio Deuteronomy <lbl>22:1</lbl>	E sa malyaring akit me ing vaca na ning kekang kapatad o ing keang tupa a melili la, at isalikut mu ing sarili mu karela: alang salang ibalik mong pasibayu king kekang kapatad.	

Deuteronomio Deuteronomy <lbl>22:2</lbl>	At nung ing kekang kapatad e ya malapit keka, o nung e me balu, kanita yuli me pin king kekang bale, at atiu keka angga king ing kapatad mu panintunan ne, at isubli me kea.	

Deuteronomio Deuteronomy <lbl>22:3</lbl>	At makanian ing daptan mu king keang asno; at makanian ing daptan mu king keang imalan; at makanian ing daptan mu king balang bague a mewala ning kekang kapatad, a keang abating, at ikit me: e ka malyaring makasalikut.	

Deuteronomio Deuteronomy <lbl>22:4</lbl>	E sa malyaring akit me ing asnu na ning kekang kapatad o ing keang vaca a mipakera king dalan, at isalikut mu ing kekang sarili karela: alang salang saupan me banong atalakad pasibayu.

Deuteronomio Deuteronomy <lbl>22:5</lbl>	Ing metung a babai e na susulud ing makatungkul king metung a lalaki, ni ing metung a lalaki man e ya misusulud imalan babai; uling ninumang darapat king bague a iti makasumami ya kang GUINU a kekang Dios.	

Deuteronomio Deuteronomy <lbl>22:6</lbl>	Nung ing metung a sale na ning ayup mikatagun ikit me king dalan, king kaisanumang dutung o king babo ning gabun, a atin yang malutub o ebun, at ing gaindu makalukub ya karing keang malutub, o karing keang ebun, e me kakuanan ing gaindu a kayabe ra ding malutub:	

Deuteronomio Deuteronomy <lbl>22:7</lbl>	King makananumang bague ibulus me ing gaindu, dapot ding malutub akua mulang maguing keka; bakang maguing mayap, at bang apakaban mo ding kekang aldo.	

Deuteronomio Deuteronomy <lbl>22:8</lbl>	Nung maitatalakad kang metung a bayung bale, kanita gawa kang metung a kulung dikil king kekang bubungan, bakang e magdalang daya king babo ning kekang bale, nung ing ninumang tau mabaldug ya manibat kaniti.	

Deuteronomio Deuteronomy <lbl>22:9</lbl>	E me tatamnan ing kekang uvasan karing aduang itsurang bini; magkang ing anggang bunga masira ya, ing bini a kekang tenam, at ing bunga na ning uvasan.	

Deuteronomio Deuteronomy <lbl>22:10</lbl>	E mo paniarul ing metung a vaca at metung a asno a miabe.	

Deuteronomio Deuteronomy <lbl>22:11</lbl>	E ka mibablas misasamut a piblas, king lana at lienzo a miabe.	

Deuteronomio Deuteronomy <lbl>22:12</lbl>	Gawa kang keka karing tirintas karing apat a lele ning kekang balabal, a babalabal mu king kekang sarili.	

Deuteronomio Deuteronomy <lbl>22:13	</lbl>Nung ninumang lalaki a mekiasawa ya at sipingan ne, at akasaman ne,

Deuteronomio Deuteronomy <lbl>22:14	</lbl>At sangkanan ne king bague a makarine, at itumpak na ing metung a marawak a laguiu kea, at sabian na, Kinua ke ing babaing iti, at inyang linapit ku kea, e ko ikit kea ding tanda na ning panga virgen;	

Deuteronomio Deuteronomy <lbl>22:15</lbl>	Kanita ing ibpa na ning dalaga, at ing indu na, kuma la at milual la karing tanda king panga virgen ning dalaga king arapan da ding makatua king ciudad kilub ning pasbulan;	

Deuteronomio Deuteronomy <lbl>22:16</lbl>	At sabian na ning ibpa na ning babai karing makatua, Binie ke ing kakung anak a babai king lalaking iti a maguing asawa na, at pikakasaman ne;	

Deuteronomio Deuteronomy <lbl>22:17	</lbl>At, oini, sasangkanan ne king bague a makarine, a sinabi na, E ku ikit king kekang anak ing tanda king panga virgen; at makanian man oreni ding tanda king panga virgen na ning kakung anak. At iladlad da ing imalan king arapan da ding makatua ning ciudad.	

Deuteronomio Deuteronomy <lbl>22:18</lbl>	At ding makatua ning ciudad a ita kuanan de ing lalaki at parusan de;	

Deuteronomio Deuteronomy <lbl>22:19</lbl>	At papagmultajan deng dinalan a siclong pilak, at ibie ro king ibpa na ning dalaga, uling mitumpak yang metung a ning Israel: at maguing asawa ne; e ne apalakuan karing anggang aldo na.

Deuteronomio Deuteronomy <lbl>22:20	</lbl>Dapot nung ing bague a iti katutuan, a ding tanda na ning panga virgen e la meyakit king dalaga;	

Deuteronomio Deuteronomy <lbl>22:21	</lbl>Kanita ilual de pin ing dalaga king pasbulan ning bale na ning keang ibpa, at pamukulan deng batu ding lalaki king keang ciudad bayang mate, uling dinapat yang kamalian king Israel, a pinialung na ing pangapatutut king bale nang ibpa na: makanian mung ilako ing dewakan king libutad mu.	

Deuteronomio Deuteronomy <lbl>22:22	</lbl>Nung ing metung a lalaki mayakit yang makasiping king metung a babaing talasawa king metung a lalaki, kanita paten la ilang adua, ing lalaki a makasiping king babai, at ing babai: makanian mung ilako ing dewakan king Israel.	

Deuteronomio Deuteronomy <lbl>22:23	</lbl>Nung ating metung a dalagang virgen a mikasal ya king metung a lalaki, at akit ne ning metung a lalaki king ciudad, at sumiping ya kea;

Deuteronomio Deuteronomy <lbl>22:24</lbl>	Kanita ilual yo pin ilang adua king pasbulan dalan king ciudad a ita, at pamukulan yong batu balang mate; ing dalaga, uling e ya kinulisak, anti ning atiu king ciudad; at ing lalaki, uling inumis ne ing asawa na ning kalupa nang tau: makanian mung ilako ing dewakan king libutad mu.

Deuteronomio Deuteronomy <lbl>22:25	</lbl>Dapot nung ing lalaki akit ne king marangle ing dalagang mekiasawa, at pilitan ne ning lalaki, at sumiping ya kea; kanita ing lalaki mu pin a siniping kea ya mung patayan:

Deuteronomio Deuteronomy <lbl>22:26	</lbl>Dapot king babai ala kang daraptan nanuman; ala ya ing babai king kasalanan a dapat ikamate: uling anti mo nung ing metung a lalaki tatalakad yang salang king lupa nang tau, at patayan ne, makanian pin ing bague a iti;	

Deuteronomio Deuteronomy <lbl>22:27</lbl>	Uling ikit ne king marangle, ing dalagang mekiasawa kinulisak ya, at alang miligtas kea.	For he found her in the field, and the betrothed damsel cried, and there was none to save her.
Deuteronomio Deuteronomy <lbl>22:28</lbl>	Nung akit ne ning metung a lalaki ing metung a dalagang virgen a e talasawa, at talanan ne, at sumiping ya kea, at mabante la;

Deuteronomio Deuteronomy <lbl>22:29	</lbl>Kanita ing lalaki pin a siniping kea munie yang limangpulung siclong pilak king ibpa na ning babai, at maguing asawa ne, uling kea yang inumis; e ne apalakuan karing sabla nang aldo.	

Deuteronomio Deuteronomy <lbl>22:30</lbl>	E ne kakuanan ning metung a lalaki ing asawa nang ibpa na, at e ne lilislis ing balabal na ning keang ibpa.	

Deuteronomio Deuteronomy <lbl>23:1</lbl>	Ing mesugat karing keang iso, o ing makasalikut nang kasangkapan katawan meputut ya, e ya milub king kapulungan nang GUINU.	

Deuteronomio Deuteronomy <lbl>23:2</lbl>	Ing metung a anak sulip e ya milub king kapulungan nang GUINU; angga man pin king kapulung dai ala karing kananayunan na a milub king kapulungan nang GUINU.	

Deuteronomio Deuteronomy <lbl>23:3</lbl>	E ya milub ing metung a Ammonita o metung a Moabita king kapulungan nang GUINU; angga man pin king kapulung dai alang kapaintulutan karing kananayunan da a milub king kapulungan nang GUINU king kapilan man;

Deuteronomio Deuteronomy <lbl>23:4</lbl>	Uling e rako seganan tinape at danum king dalan, kanitang lual kong ibat Egipto, at uling inupajan de laban keka i balaam a anak nang Beor manibat king Petor ning Mesopotamia banakang isumpa.

Deuteronomio Deuteronomy <lbl>23:5</lbl>	Makanian man e ne pekiramdaman GUINUNG kekang Dios i balaam; nung e guewa nang kanuanan GUINU a kekang Dios ing sumpa na keka, uling kaluguran nakang GUINUNG kekang Dios.	

Deuteronomio Deuteronomy <lbl>23:6</lbl>	E mu panintunan ing karelang kapayapan ni ing karelang kasaplalan karing sablang aldo mu kapilan man.	

Deuteronomio Deuteronomy <lbl>23:7</lbl>	E me pikakasnukan ing Edomeo; uling kapatad me; e me pikakasnukan ing tau Egipto; uling ika menaliwa kang balen king keang labuad.	

Deuteronomio Deuteronomy <lbl>23:8</lbl>	Ding anak a king katlung dai a penganak karela milub la king kapulungan nang GUINU.	

Deuteronomio Deuteronomy <lbl>23:9</lbl>	Ngening lulual ka king parang laban karing kekang kasalang, kanita mingat ka king anggang bague a marawak.

Deuteronomio Deuteronomy <lbl>23:10</lbl>	Nung atin ka king ninumang tau, a e malinis tungkul king nanumang ararapat na king bengi, kanita lual ya ping malakue king parang, e lulub king parang:

Deuteronomio Deuteronomy <lbl>23:11</lbl>	Dapot mapalyari, pangagatpanapun, mandilu ya king danum; at pangalbug na ning aldo, lungub ya king parang.	

Deuteronomio Deuteronomy <lbl>23:12	</lbl>Ika mika atin ka namang metung a karinan king lual ning parang, a kekang pilualan:	

Deuteronomio Deuteronomy <lbl>23:13</lbl>	At ika mika atin ka namang metung a pala a kayabe ra ding kekang sandata at malyari, ngening ika ume kang gulut king malakue, kulkul ka karin, at mibalik ka at takpan mu ing linual a ibat keka.	

Deuteronomio Deuteronomy <lbl>23:14	</lbl>Uling i GUINU a kekang Dios lalakad ya king libutad na ning kekang parang, banakang iligtas, at ibie no ding kasalang mu king arapan mu; inya pin ing kekang parang maguing banal sa, bayang e manakit nanumang marinat a bague keka, at mako yang gumulut keka.

Deuteronomio Deuteronomy <lbl>23:15	</lbl>E me babie king keang panginuan ing metung a ipus a tinakas ibat king keang panginuan a mine ya keka;	

Deuteronomio Deuteronomy <lbl>23:16</lbl>	Ya tuknang yang kayabe mu, king libutad mu, king karinan a keang pilinan king kilub na ning metung karing pasbulan mung dalan, a keang mayapan dili: e me alipitan.	

Deuteronomio Deuteronomy <lbl>23:17</lbl>	E ka mikaka ating babaing salaula karing anak nang babai ning Israel, ni mikaka atin mang sodomita karing anak nang lalaki ning Israel.

Deuteronomio Deuteronomy <lbl>23:18	</lbl>E mu daralan ing upa ning metung a patutut, o ding upa ning metung a asu, king bale nang GUINU a kekang Dios dikil king nanumang panata: uling ding adua ping deti makasumami la kang GUINU a kekang Dios.	

Deuteronomio Deuteronomy <lbl>23:19</lbl>	E ka paparam a maki patubu king kekang kapatad; patubu ning salapi patubu ding kakanan, patubu ning nanumang bague a paparam a patubuan.

Deuteronomio Deuteronomy <lbl>23:20</lbl>	King metung a manaliwang balen makaparam kang patubuan; dapot king kekang kapatad e ka paparam a patubuan, banakang panuanan GUINU a kekang Dios king sablang atalan mu king kekang gamat, king labuad a luban mu bamung bandian.

Deuteronomio Deuteronomy <lbl>23:21	</lbl>Ngening manata kang metung a panata kang GUINU a kekang Dios, e ka makupad king pamamayad: uling alang salang usisan nang GUINU a kekang Dios keka; at maguing kasalanan keka.	

Deuteronomio Deuteronomy <lbl>23:22</lbl>	Dapot nung ika mingat kang manata, e maguing kasalanan keka.	

Deuteronomio Deuteronomy <lbl>23:23	</lbl>Ing lual karing kekang labi kekang tuparan at daptan; agpang king penata mu kang GUINU a kekang Dios, metung a kusang ain, a pengaku mu king kekang asbuk.	

Deuteronomio Deuteronomy <lbl>23:24	</lbl>Ngening lungub ka king uvasan na ning lupa mung tau, kanita makapangan ka karing uvas king kaburian mu angga king kumabsi ka; dapot e ka milululan aguiang nanu king kekang lulanan.	

Deuteronomio Deuteronomy <lbl>23:25</lbl>	Ngening lungub ka king makatalakad nang binutil ning lupa mung tau, kanita ayagtal muking kekang gamat ing tinalague; dapot e me kikimut ing lait king makatalakad nang binutil ning lupa mung tau.

Deuteronomio Deuteronomy <lbl>24:1</lbl> 	Ngening ing metung a lalaki kinanua yang asawa na, at kesal ne, kanita malyari pin, nung king babai e ya menakit malyari pin, uling menakit yang makarine a bague kea, king sumulat yang metung a pitandanan king pamikawani, at ibie ne king keang gamat, at palakuan ne king keang bale. 	

Deuteronomio Deuteronomy <lbl>24:2</lbl> 	at pangalako na king bale na, malyari yang ume a maguing asawa na ning aliwang lalaki. 	

Deuteronomio Deuteronomy <lbl>24:3</lbl> 	At nung akasaman ne ning tauli nang asawa, at isulat neng metung a pitandanan king pamikawani, at ibie ne king keang gamat, at palakuan ne king keang bale; o nung mate ya ing tauli nang asawa, a kinanua kea baneng maguing asawa; 	

Deuteronomio Deuteronomy <lbl>24:4</lbl> 	Ing keang minunang asawa, a mitabi kea, e na ne akuang pasibayu a maguing asawa na, kaibat na ning keang pangamusingan; uling ita makasumami king arapan nang GUINU: at e mu gagawan palpikasala ing labuad a binie na kekang GUINU a kekang Dios a pekamana. 	

Deuteronomio Deuteronomy <lbl>24:5</lbl> 	Ngening ing metung a lalaki bayu yang kasal, e ya lulual a kayabe king ejercito, ni papanibalan man king nanumang kapanintunan: maguing timawa ya king pibale-bale king lub ning pabanua, at pasayan ne ing keang asawa a keang kinua. 	

Deuteronomio Deuteronomy <lbl>24:6</lbl> 	E ne kakuanan sangla ning ninumang tau ing panlalam ning guilingan o ing pamabo man; uling anti ne mong kinuang pekasangla ing bie na ning tau. 

Deuteronomio Deuteronomy <lbl>24:7</lbl> 	Nung ing metung a tau mayakit yang panakawan ne ing ninuman karing keang kapatad karing anak na ning Israel, at pakiutusan neng anting metung a alipan, o pisali ne; kanita ing mapanako a ita mate ya: makanian mung ilako ing dewakan king libutan mu. 	

Deuteronomio Deuteronomy <lbl>24:8</lbl> 	Maningat ka king sakit a lepra, bamung banten maingat, at daptan mu ing agpang king anggang ituru ra keka ding sacerdoteng Levitas: nung makananu ing inutus ku karela, makanian mung pamintuan daptan. 	

Deuteronomio Deuteronomy <lbl>24:9</lbl> 	Ganakan mu ing depatan nang GUINU a kekang Dios kang Miriam, king dalan inyang lulual kong ibat Egipto. 

Deuteronomio Deuteronomy <lbl>24:10</lbl> 	Ngening paparam ka king lupa mung tau king nanumang bague a dinam, e ka lulub king keang bale bang kuma king keang sangla. 	

Deuteronomio Deuteronomy <lbl>24:11</lbl> 	Talakad ka lual, at ing lalaki a kekang peparaman ilual na ing sangla keka. 	

Deuteronomio Deuteronomy <lbl>24:12</lbl> 	At nung iti kalulu ya e ka matudtud king sangla na keka; 	

Deuteronomio Deuteronomy <lbl>24:13</lbl> 	Alang salang isubli me kea ing sangla pangalbug ning aldo, bayang matudtud king keang imalan, at panuanan naka: at maguing katuliran keka king arapan nang GUINU a kekang Dios. 	

Deuteronomio Deuteronomy <lbl>24:14</lbl> 	E me alipitan ing metung a ipus a makiupa a maluka at mangailangan, aguiang karing kekang kapatad, o karing manaliwang labuad a atiu king kekang labuad king kilub ding kekang pasbulan dalan: 	

Deuteronomio Deuteronomy <lbl>24:15</lbl> 	King keang aldo ibie mu kea ing keang upa, ni e ya kayayalbugan mang aldo (uling pakakalulu ya, at yang patakaran na ning keang pusu); magkang dalung ya kang GUINU salang keka, at maguing kasalanan mu. 

Deuteronomio Deuteronomy <lbl>24:16</lbl> 	E la patayan ding ibpa king uli ra ding anak na, ni patayan man ding anak king uli ra ding mangatua ra: ing balang katau patayan ya king uli na ning kasalanan nang sarili. 

Deuteronomio Deuteronomy <lbl>24:17</lbl> 	E mu liliku ing matulid a mangaintulid king tau king aliwang labuad, o king ulilang tata, ni e mu mu naman kakuanan sangla ing imalan na ning babaing mebalu; 	

Deuteronomio Deuteronomy <lbl>24:18</lbl> 	Dapot kekang ganakan king ika meguing alipan ka karin Egipto, at inatbus nakang GUINU a kekang Dios a menibatan karin: inya yutus ku keka a daptan mu ing bague a iti. 	

Deuteronomio Deuteronomy <lbl>24:19</lbl> 	Ngening palutan mu ing kekang pupul king kekang marangle, at mekakalinguan kang metung a kaptas king marangle, e mu ne babalikan kakuanan: mike ne king tau king aliwang balayan, king ulilang tata, at king mebalung babai; banakang panuanan GUINU a kekang Dios king sablang dapat da ding kekang gamat. 

Deuteronomio Deuteronomy <lbl>24:20</lbl> 	Ngening keka yang papaspasan ing kekang kapun a olivo, e mu no babalikan pasibayu ding sanga: mike na mu king tau king aliwang balayan, king ulilang tata, at king babaing mebalu. 

Deuteronomio Deuteronomy <lbl>24:21</lbl> 	Ngening mamagtal ka karing uvas king kekang uvasan, e mu nanapnapan ing king guilutan mu: mike king tau king aliwang balen, king ulilang tata, at king babaing mebalu. 

Deuteronomio Deuteronomy <lbl>24:22</lbl> 	At ganakan mu king meguing alipan ka king labuad na ning Egipto: inya yutus ku keka a daptan mu ing bague a iti. 

Deuteronomio Deuteronomy <lbl>25:1</lbl> 	Nung mika atin lang pamisalangsangan ding lalaki, at magsakdal la king piukuman, at ding ukum atulan dala; kanita ya ping pamatuliran da ing maki katuliran, at parusan de ing marawak.

Deuteronomio Deuteronomy <lbl>25:2</lbl> 	At malyari, nung ing marawak a tau karampatan yang batbatan, king pasakban ne ning ukum, at mabatbat ya king keang arapan, agpang king keang dewakan, makabilang. 

Deuteronomio Deuteronomy <lbl>25:3</lbl> 	Apatapulung batbat ing ibie na kea, e na palapsuan; magkang, nung palapsuan na, at batbatan neng maiguit kaniti a dakal a batbat, ing keka ping kapatad kanita maguing balamu mura ya keka. 

Deuteronomio Deuteronomy <lbl>25:4</lbl> 	E me dirinan busal ing vaca nung dadara yang binutil. 	

Deuteronomio Deuteronomy <lbl>25:5</lbl> 	Nung ding mikapatad manuknangan lang miabe, at nung ing metung karela mate ya, at ala yang anak, ing asawa na ning mete e ya makiasawa king lual king metung a aliwang labuad: ing kapatad na ning keang asawa sumiping ya kea, at kuanan neng maguing keang asawa, at tuparan na kea ing katungkulan na ning pangakapatad na kea ning keang asawa. 

Deuteronomio Deuteronomy <lbl>25:6</lbl> 	At malyari, king ing pangane a keang ipanganak mialili ya king laguiu na ning kapatad nang mete, bang ing keang laguiu e mapda king Israel. 	

Deuteronomio Deuteronomy <lbl>25:7</lbl> 	At nung e ne buring kuanan ning lalaki ing asawa na ning keang kapatad, kanita ing asawa na pin ning keang kapatad sampa ya king pasbulan dalan karing makatua, at sabian na, Ing kapatad na ning kakung asawa tatanggiu yang italakad na king Israel ing laguiu na ning keang kapatad; e na buring tuparan kanaku ing katungkulan na ning keang kapatad king pangaasawa. 

Deuteronomio Deuteronomy <lbl>25:8</lbl> 	Kanita ausan de ding makatua king keang ciudad, at pakisabian de: at nung talakad ya, at sabian na, E ke buring kuanan;

Deuteronomio Deuteronomy <lbl>25:9</lbl> 	Kanita ing asawa na ning kapatad na ume ya kea king arapan da ding makatua, at ilukas ne ing sapin na king keang bitis, at luran ne king lupa; at makibat ya at sabian na, Makanian ing marapat king lalaki a e bisang mitalakad king bale na ning keang kapatad.

Deuteronomio Deuteronomy <lbl>25:10</lbl> 	At ing laguiu na mayaus king Israel, Ing bale na ning likas a sapin. 

Deuteronomio Deuteronomy <lbl>25:11</lbl> 	Ngening ding aduang lalaki mipapate la ing metung at metung, at ing asawa na ning metung linapit ya baneng iligtas ing keang asawa king gamat na ning susugat kea, at guinong ne ing keang gamat, at telanan no ding kasangkapan nang lijim; 

Deuteronomio Deuteronomy <lbl>25:12</lbl> 	Kanita pututan me pin ing keang gamat, ing kekang mata e la lumunus.

Deuteronomio Deuteronomy <lbl>25:13</lbl> 	E ka mikaka atin king kekang bulsa a timbangan a e mititimbang, metung a maragul at metung a malati. 

Deuteronomio Deuteronomy <lbl>25:14</lbl> 	E ka mikaka atin king kekang bale takalan a e misusukad, metung a maragul at metung a malati. 

Deuteronomio Deuteronomy <lbl>25:15</lbl> 	Mika atin kang metung a tapat at katutuan a timbangan; mika atin kang metung a tapat at katutuan a takalan: bang ding kekang aldo kumaba la king babo na ning labuad a ibie na kekang GUINU a kekang Dios.

Deuteronomio Deuteronomy <lbl>25:16</lbl> 	Uling detang anggang darapat king anti kaniting bague, detang anggang darapat pin a e katuliran, makasumami la kang GUINU a kekang Dios. 

Deuteronomio Deuteronomy <lbl>25:17</lbl> 	Ganakan mu ing depatan na kekang Amalek king dalan inyang lulual ka Egipto; 

Deuteronomio Deuteronomy <lbl>25:18</lbl> 	Nung makananu nakang selubungan king dalan, at sigatan no ding tauling dili keka, detang anggang maina a atiu king tauli mu, kanitang mangalambut na ka at tikal; at e ya tinakut king Dios. 

Deuteronomio Deuteronomy <lbl>25:19</lbl> 	Uli niti malyari pin, ngening i GUINU a kekang Dios dininan nakang kapainawan karing sabla mung kasalang king makapatulug, king labuad a ibie na kekang GUINU a kekang Dios a pekamana bamung bandian, bang apatda mu ing kapigaganakan kang Amalek king lalam ning banua; e mu kakalinguan. 

Deuteronomio Deuteronomy <lbl>26:1</lbl> 	At malyari, pangalub mu king labuad a ibie na kekang GUINU a kekang Dios a pekamana, at kekang bandian iti, at kekang panuknanganan iti, 

Deuteronomio Deuteronomy <lbl>26:2</lbl> 	King kuanan mu ing mumuna king sablang bunga na ning gabun, a kekang ilub manibat king kekang labuad a ibie na kekang GUINU a kekang Dios; at ilulan mu king buslu, at ume ka king karinan a pilinan nang GUINU kekang Dios, banang papanuknanganan ing keang laguiu karin. 

Deuteronomio Deuteronomy <lbl>26:3</lbl> 	At ume ka king sacerdoteng salukuyan karing aldo a deta, at sabian mu kea, Kakung papasiag king aldo ngeni kang GUINU a kekang Dios, king aku linub ku king labuad a simpa nang GIUNU karing kekeng mangatua banang ibie kekami. 

Deuteronomio Deuteronomy <lbl>26:4</lbl> 	At kuanan ne ning sacerdote ing buslu king kekang gamat, at ibili ne king arapan ning altar nang GUINU a kekang Dios. 

Deuteronomio Deuteronomy <lbl>26:5</lbl> 	At ika makibat ka, at sabian mu king arapan nang GUINU a kekang Dios, Metung yang tau Siria a malapit nang mate ing kanakung ibpa; at kinuldas ya karin Egipto, at menaliwang balen karin, a ditak mu king bilang; at karin meguing metung yang bansa, maragul, masikanan, at dakal.

Deuteronomio Deuteronomy <lbl>26:6</lbl> 	At pekiutusan dakeng marawak ding tau Egipto, at pepasakitan dakami, at timpak da kekami ing masakit a pangaalipan:

Deuteronomio Deuteronomy <lbl>26:7</lbl> 	At dinalung kami kang GIUNU, ing Dios da ding kekeng mangatua, at pekiramdaman nang GUINU ing kekeng siwala, at ikit na ing kekeng kasakitan, at ing kekeng daraptan, at ing kekeng pangaalipit; 

Deuteronomio Deuteronomy <lbl>26:8</lbl> 	At liwal nakaming GUINU karin Egipto kambe ning metung a gamat a masikanan, at kambe ning makayatyat a takde, at kambe ning maragul makapangilabut, at kambe ding tanda, at kambe ding makapagmulala;

Deuteronomio Deuteronomy <lbl>26:9</lbl> 	At dela nakami king karinan a iti, at binie na kekami ing labuad a iti, metung a labuad a agusan na ning gatas at pulut. 

Deuteronomio Deuteronomy <lbl>26:10</lbl> 	At ngeni, oini, dela ku ing mumunang bunga na ning gabun, a ika, Oh GUINU, binie mu kaku. At ibili mu king arapan nang GUINU a kekang Dios, at samba ka king arapan nang GUINU a kekang Dios: 

Deuteronomio Deuteronomy <lbl>26:11</lbl> 	At tumula ka king anggang mayap a ibie na kekang GUINU a kekang Dios, at king kekang bale, ika, at ing Levita, at ing tau king aliwang balen king libutad mu.

Deuteronomio Deuteronomy <lbl>26:12</lbl> 	Nung ayari mu na ing pamagsikapulu king sablang sikapulu ning kekang alabis a pupul king katlung banua, a ya ing banua na ning pamagsikapulu, kanita ibie mu pin king Levita, king tau king aliwang balen, king ulilang tata, at king babaing mebalu, balang mangan king kilub ding kekang pasbulan dalan, at kumabsi la. 

Deuteronomio Deuteronomy <lbl>26:13</lbl> 	At sabian mu king arapan nang GUINU a kekang Dios, Kanaku lang leko ding pepapagbanalan a bague king kakung bale, at binie kula naman king Levita, at king tau king aliwang labuad, king ulilang tata, at king babaing mebalu, agpang king anggang utus mu a inutus mu kanaku: e ku sinalangsang kaisanuman karing kekang utus, ni e ko kelinguan man: 

Deuteronomio Deuteronomy <lbl>26:14</lbl> 	E ku mengan kaniti king kakung pamagpaldas, ni e ku minugse man kaniti, bistat marinat, ni e ku naman minie kaniti dikil king mete: mekiramdam ku king siwala nang GUINU a kakung Dios; depatan ku ing agpang kanitang sablang inutus mu kanaku. 

Deuteronomio Deuteronomy <lbl>26:15</lbl> 	Lumawe ka lalam a manibatan king kekang banal a tuknangan, manibat banua, at panuanan me ing kekang balayan a Israel, at ing gabun a binie mu kekami, anti mo ing simpa mu karing kekeng mangatua, a metung a labuad a agusan na ning gatas at pulut. 

Deuteronomio Deuteronomy <lbl>26:16</lbl> 	King aldo a iti yuyutus na kekang GUINU a kekang Dios a tuparan mula deting tuntunan at kautusan: keka la ping tuparan at daptan king mabilug mung pusu, at king mabilug mung kaladua. 

Deuteronomio Deuteronomy <lbl>26:17</lbl> 	Keka yang pisiag king aldo a iti i GUINU a ya ing kekang Dios, at king ika lumakad ka karing keang dalan, at tuparan mula ding keang tuntunan, at ding keang utus, at ding keang kautusan, at pekiramdaman mu ing keang siwala: 

Deuteronomio Deuteronomy <lbl>26:18</lbl> 	At papasiag nakang GUINU king aldo a iti a maguing metung kang balayan a keang sariling bandi, anti mo ing pengaku na keka, at king bamong tuparan ding anggang utus na. 

Deuteronomio Deuteronomy <lbl>26:19</lbl> 	At banakang itas babo ra ding anggang bansa a keang guewa, king kapurian, at king laguiu, at king puri; at bang ika maguing metung kang banal a balayan kang GUINU a kekang Dios, anti mo ing sinabi na. 

Deuteronomio Deuteronomy <lbl>27:1</lbl> 	At i Moises at ding makatua na ning Israel inutus da ing balayan, sinabi ra, Tuparan yu ing anggang utus a yutus ku kekayu king aldo a iti. 

Deuteronomio Deuteronomy <lbl>27:2</lbl> 	At malyari king aldo a dalakitan ye ing Jordan a mame ko king labuad a ibie na kekayung GUINU a kekong Dios, a misalansan kong kekayu mangaragul a batu, at palitadan yong palitada: 

Deuteronomio Deuteronomy <lbl>27:3</lbl> 	At isulat yo kareti ding anggang amanu na niting kautusan, nung midalakit na kayu; bayung aluban ing labuad a babie na kekayung GUINU a kekong Dios, a metung a labuad a agusan na ning gatas at pulut, anti mo ing pengaku nang GUINU, a Dios da ding mangatua yu, kekayu. 

Deuteronomio Deuteronomy <lbl>27:4</lbl> 	At malyari, pangadalakit yu king Jordan, king isalansan yo ding batung deti, a yutus ku kekayu king aldo a iti, king bunduk ning Ebal, at palitadan yong palitada. 

Deuteronomio Deuteronomy <lbl>27:5</lbl> 	At karin mitalakad kong metung a altar kang GUINU a kekong Dios, metung a altar karing batu: e ko mibubuat kareti a kasangkapan a bakal. 

Deuteronomio Deuteronomy <lbl>27:6</lbl> 	Italakad ye ing altar nang GUINU a kekong Dios karing batu a e melabra; at miain ko king babo na ain a durulukan kang GUINU a kekong Dios. 

Deuteronomio Deuteronomy <lbl>27:7</lbl> 	At midaun kong ain tungkul king kapayapan, at mangan kayu karin; at magsaya kayu king arapan nang GUINU a kekong Dios. 

Deuteronomio Deuteronomy <lbl>27:8</lbl> 	At kekong isulat a masala karing batung deta ing anggang amanu na ning kautusan a iti. 

Moises at ding sacerdoteng Levitas miniabi la king mabilug a Israel, a sinabi ra, Magtajimik ka, at pakiramdaman mu, Oh Israel: King aldo ngeni meguing balayan nakang GUINU a kekang Dios. 

Deuteronomio Deuteronomy <lbl>27:10</lbl> 	Keka ping pamintuan ing siwala nang GUINU a kekang Dios, at daptan mula ding keang utus at ding keang tuntunan, yuyutus ku keka king aldo a iti. 

Deuteronomio Deuteronomy <lbl>27:11</lbl> 	At penabilinan nang Moises ing balayan king aldo mu ring ita, a sinabi na, 

Deuteronomio Deuteronomy <lbl>27:12</lbl> 	Deti talakad la king babo ning bunduk ning Gerizim barang panuanan ing balayan, ngening adalakitan yu ne ing Jordan: i Simeon, at i Levi, at i Juda, at i Isacar, at i Jose, at i Benjamin. 

Deuteronomio Deuteronomy <lbl>27:13</lbl> 	At deti talakad la king babo na ning bunduk ning Ebal dikil king sumpa: i Reuben, i Gad, at i Aser, at i Zabulon, i Dan, at i Naftali.

Deuteronomio Deuteronomy <lbl>27:14</lbl> 	At ding Levitas makibat la, at maniabi la king masikan a siwala karing sablang lalaki king Israel, 

Deuteronomio Deuteronomy <lbl>27:15 </lbl>	Misumpa ya ing lalaking gawang metung a larawan a dinukit o bibu, metung a makasumami kang GUINU, ing dapat da ding gamat na ning mamangawa, at tatalakad de king lijim. At ing mabilug a balayan makibat at sabian na, Yanasa. 

Deuteronomio Deuteronomy <lbl>27:16</lbl> 	Misumpa ya itang lapastangan king keang ibpa o king keang indu. At ing mabilug a balayan sabian na, Yanasa. 	

Deuteronomio Deuteronomy <lbl>27:17</lbl> 	Misumpa ya itang mialis king tanda ning gabun na ning keang kalupang tau. At ing mabilug a balayan sabian na, Yanasa.

Deuteronomio Deuteronomy <lbl>27:18</lbl> 	Misumpa ya itang milili king dalan king bulag. At ing mabilug a balayan sabian na, Yanasa. 

Deuteronomio Deuteronomy <lbl>27:19</lbl> 	Misumpa ya itang miliku king katuliran na ning tau king aliwang balayan, ning ulilang tata, at ning babaing mebalu. At ing mabilug a balayan sabian na, Yanasa. 

Deuteronomio Deuteronomy <lbl>27:20</lbl> 	Misumpa ya itang sumiping king asawa nang ibpa na, uling linislis ne ing balabal nang ibpa na. At ing mabilug a balayan sabian na, Yanasa. 

Deuteronomio Deuteronomy <lbl>27:21</lbl> 	Misumpa ya itang mekipangatawan king kaisanumang animal. At ing mabilug a balayan sabian na, Yanasa. 	

Deuteronomio Deuteronomy <lbl>27:22</lbl> 	Misumpa ya itang sumiping king keang kapatad a babai, a anak na ning keang ibpa, o anak na ning keang indu. At ing mabilug a balayan sabian na, Yanasa. 	

Deuteronomio Deuteronomy <lbl>27:23</lbl> 	Misumpa ya itang sumiping king keang katiwangan a babai. At ing mabilug a balayan sabian na, Yanasa. 

Deuteronomio Deuteronomy <lbl>27:24</lbl> 	Misumpa ya itang sumugat lijim king lupa nang tau. At ing mabilug a balayan sabian na, Yanasa. 

Deuteronomio Deuteronomy <lbl>27:25</lbl> 	Misumpa ya itang tanggap susup baneng patayan ing tau a alang kasalanan. At ing mabilug a balayan sabian na, Yanasa. 	

Deuteronomio Deuteronomy <lbl>27:26</lbl> 	Misumpa ya itang a ninayun karing anggang amanu na ning kautusan a iti bang tuparan nala. At ing mabilug balayan sabian na, Yanasa. 	

Deuteronomio Deuteronomy <lbl>28:1</lbl> 	At malyari, nung pakiramdaman mung maingat ing siwala nang GUINU a kekang Dios, bang tuntunan mong daptan ding anggang utus na a inutus ku keka king aldo a iti, a itas nakang GUINU a kekang Dios babo rading anggang bansa king labuad: 	

Deuteronomio Deuteronomy <lbl>28:2</lbl> 	At ing anggang kanuanan a iti datang keka, at miras keka, nung pakiramdaman mu ing siwala nang GUINU a kekang Dios. 

Deuteronomio Deuteronomy <lbl>28:3</lbl> 	Maguing nuan ka king ciudad, at maguing nuan ka king marangle. 	

Deuteronomio Deuteronomy <lbl>28:4</lbl> 	Maguing nuan ing bunga na ning kekang katawan, at ing bunga na ning kekang gabun, at ing bunga ra ding kekang animal, ing miragdag da ding kekang vaca, at ding biseru ra ding kekang kawan a tupa. 	

Deuteronomio Deuteronomy <lbl>28:5</lbl> 	Maguing nuan ya ing kekang buslu at ing kekang batia.

Deuteronomio Deuteronomy <lbl>28:6</lbl> 	Maguing nuan ka ngening lungub ka, at maguing nuan ka ngening lual ka. 

Deuteronomio Deuteronomy <lbl>28:7</lbl> 	Pasugat nong GUINU king arapan mu ding kekang kasalang a mibabangun salang keka: ila lual lang salang keka king metung a dalan, at tumakas la king arapan mu karing pitung dalan. 

Deuteronomio Deuteronomy <lbl>28:8</lbl> 	Utusan nang GUINU a ume keka ing kanuanan karing kekang kamalig, at king anggang atalan mu king kekang gamat; at panuanan naka king labuad a ibie na kekang GUINU a kekang Dios. 

Deuteronomio Deuteronomy <lbl>28:9</lbl> 	Itatag nakang GUINU a metung a banal a balayan dikil kea, anti mo ing simpa na keka; nung tuparan mo ding utus nang GUINU a kekang Dios, at lumakad ka karing keang dalan. 

Deuteronomio Deuteronomy <lbl>28:10</lbl> 	At akit da ding anggang balayan king labuad king ika measus ka king laguiu nang GUINU; at ila tumakut la keka. 	

Deuteronomio Deuteronomy <lbl>28:11</lbl> 	At ika bina nakang pabandian GUINU dikil king mayap, king bunga na ning kekang katawan, at king bunga ra ding kekang animal, at king bunga na ning kekang gabun, king labuad a simpa nang GUINU karing kekang mangatua bang ibie na keka. 	

Deuteronomio Deuteronomy <lbl>28:12</lbl> 	Busnian ne kekang GUINU ing keang mayap a pibandian ding banua, banang ibie ing uran king kekang labuad king keang kapanaunan, at banang panuanan ing anggang dapat da ding kekang gamat; at param ka karing dakal a bansa, at ika e ka manandam. 	

Deuteronomio Deuteronomy <lbl>28:13</lbl> 	At gawan nakang buntuk GUINU, at e ikit; at ika maguing king babo ka mu, at e ka milalam; nung makiramdam ka karing utus nang GUINUNG kekang Dios, a yuyutus ku keka king aldo a iti, a pamintuan mu at daptan,

Deuteronomio Deuteronomy <lbl>28:14</lbl> 	At e ka lilisia kaisanuman karing amanu a inutus ku keka king aldo a iti, king wanan, o king kaili, a tuki ka karing aliwang dioses bang sumuyu ka karela. 

Deuteronomio Deuteronomy <lbl>28:15</lbl> 	Dapot mapalyari, nung e mu pakiramdaman ing siwala nang GUINU a kekang Dios, bang pamintuan mong daptan ding anggang utus na at ding keang tuntunan a inutus ku keka king aldo a iti, king ding anggang sumpang deti dumpa la keka, at miras la keka. 

Deuteronomio Deuteronomy <lbl>28:16</lbl> 	Maguing sumpa ka king ciudad, at maguing sumpa ka king marangle. 	

Deuteronomio Deuteronomy <lbl>28:17</lbl> 	Maguing sumpa ya ing kekang buslu at ing kekang batia. 

Deuteronomio Deuteronomy <lbl>28:18</lbl> 	Maguing sumpa ya ing bunga ning katawan mu, at ing bunga na ning kekang gabun, ing dagdag da ding kekang vaca, at ding biseru na ning kekang kawan a tupa. 	

Deuteronomio Deuteronomy <lbl>28:19</lbl> 	Maguing sumpa ka ngening lungub ka, at maguing sumpa ka ngening lual ka. 

Deuteronomio Deuteronomy <lbl>28:20</lbl> 	Ipabal nang GUINU keka ing sumpa, ing kagutgutan, at ing kapangamanuan king anggang atalan mu king kekang gamat bang daptan, angga king masintang ka at angga king malipul kang malagua; king uli ning dewakan na ning dapat mu, a king uli na niti sikuil muku. 	

Deuteronomio Deuteronomy <lbl>28:21</lbl> 	Papanatilian nang GUINU keka ing salut, angga king alaso naka king labuad, a kekang luban bamung bandian. 

Deuteronomio Deuteronomy <lbl>28:22</lbl> 	Sugatan nakang GUINU king etika, at king lagnat, at king alibub, at king mabagsik a pali, at king talibung, at king lawi, at king kulapu; at tagalan daka angga king malipul ka. 

Deuteronomio Deuteronomy <lbl>28:23</lbl> 	At ing kekang banua a atiu king tulid na ning kekang buntuk maguing tangsu ya, at ing labuad a atiu lalam mu maguing bakal ya.

Deuteronomio Deuteronomy <lbl>28:24</lbl> 	Ing ipauran nang GUINU king kekang labuad pulvus at alikabuk; manibatan banua kuldas keka, angga king masintang ka. 

Deuteronomio Deuteronomy <lbl>28:25</lbl> 	Pasugat nakang GUINU king arapan da ding kekang kasalang; ika lual ka king metung a dalan salang karela, at tumakas ka karing pitung dalan manibat king arapan da: at magpabalik-balik ka keni at karin karing anggang kayarian keti sulip. 

Deuteronomio Deuteronomy <lbl>28:26</lbl> 	At ing kekang bangke maguing pamangan de ding anggang ayup karing banua, at karing lasip king labuad; at alang makapatakut karela. 	

Deuteronomio Deuteronomy <lbl>28:27</lbl> 	Sugatan nakang GUINU karing bukul karin Egipto, at karing tumor, at karing gutli, at karing galis, a nung kaisanu e ra na ka apakayap. 

Deuteronomio Deuteronomy <lbl>28:28</lbl> 	Sugatan nakang GUINU king mulang, at king pangabulag, at king pangasdan ning pusu; 

Deuteronomio Deuteronomy <lbl>28:29</lbl> 	At kapkap ka king kaugtuan ning aldo, anti mo ing bulag a kakapkap king karalumduman, at e ka mipala karing kekang lakad; at mayalipit ka at kapanakawanan kapilan man, at alang miligtas keka.

Deuteronomio Deuteronomy <lbl>28:30</lbl> 	At kapkap ka king kaugtuan ning aldo, anti mo ing bulag a kakapkap king karalumduman, at e ka mipala karing kekang lakad; at mayalipit ka at kapanakawanan kapilan man, at alang miligtas keka. 

Deuteronomio Deuteronomy <lbl>28:31</lbl> 	Ing kekang vaca paten de king arapan da ding kekang mata, at e ka, makapangan kanita; ing kekang asno samsaman de king arapan na ning kekang lupa, at e ne misubli keka; ding kekang tupa miabie la karing kekang kasalang, at alang miligtas keka. 	

Deuteronomio Deuteronomy <lbl>28:32</lbl> 	Ding kekang anak a lalaki at ding kekang anak a babai miabie la king aliwang balayan; at ding kekang mata lumawe la, at mangaslak la king pamanaya karela king sablang aldo: at maguing ala king upaya ding kekang gamat. 	

Deuteronomio Deuteronomy <lbl>28:33</lbl> 	Ing bunga na ning kekang gabun, at ning anggang dapat mu, kanan na ning bansa a e mu akikilala; at ika mayalipit ka mu at masupil kapilan man; 	

Deuteronomio Deuteronomy <lbl>28:34</lbl> 	Nanupata mamulang ka king uli ning akit da ding kekang mata. 

Deuteronomio Deuteronomy <lbl>28:35</lbl> 	Sugatan nakang GUINU karing kekang tud, at karing kekang puad, king metung a masakit a baya, a nung kaisanu e ka malyaring kumayap, manibat king talampakan na ning kekang bitis angga king bunbunan ning kekang buntuk. 

Deuteronomio Deuteronomy <lbl>28:36</lbl> 	Dalan nakang GUINU, at king kekang ari a ibili mung sumakup keka, king metung a bansa a e mu akilala, ika ni ding mangatua mu man; at karin ka sumuyu karing aliwang dioses, a dutung at batu. 	

Deuteronomio Deuteronomy <lbl>28:37</lbl> 	At maguing metung kang kapagmumulalan, metung a kasebian, at metung a kabiruan king libutad ding anggang balayan a pidalan na kekang GUINU. 

Deuteronomio Deuteronomy <lbl>28:38 </lbl>	Magdala kang dakal a bini king marangle; at ditak mu ing apupul mu kaniti; uling guisanan na ning durun. 

Deuteronomio Deuteronomy <lbl>28:39</lbl> 	Mananaman kang uvasan at sesen mula, dapot ni e ka man minum king alak, ni pupulan man ding uvas; uling kanan no ning ulad. 

Deuteronomio Deuteronomy <lbl>28:40</lbl> 	Mika atin kang dutung a oliva karing sablang angganan mu, dapot e mu alanian ing sarili mu king laru; uling ding kekang oliva matatag la bunga. 

Deuteronomio Deuteronomy <lbl>28:41</lbl> 	Ika mika anak kang lalaki at babai, dapot e la maguing keka; uling ume la king pangabijag. 

Deuteronomio Deuteronomy <lbl>28:42</lbl> 	Ding anggang dutung mu at ing bunga na ning kekang gabun, bandian na ning durun. 

Deuteronomio Deuteronomy <lbl>28:43</lbl> 	Ing tau king aliwang labuad a atiu king libutad mu mitas yang matas a matas keka; at ika mibaba kang mababang mababa. 

Deuteronomio Deuteronomy <lbl>28:44</lbl> 	Ya makaparam ya keka, at ika e ka makaparam kea; ya maguing buntuk ya, at ika maguing iki ka. 

Deuteronomio Deuteronomy <lbl>28:45</lbl> 	At ding anggang sumpang deti dumpa la keka, at tagalan daka, at dasnan daka, angga king masintang ka; uling e mu pekiramdaman ing siwala nang GUINU a kekang Dios, bang tuparan mo ding utus na at ding tuntunan na a inutus na keka: 	

Deuteronomio Deuteronomy <lbl>28:46</lbl> 	At ila maguing metung lang tanda at metung a makapagmulala keka, at king kekang bini king kapilan pa man. 

Deuteronomio Deuteronomy <lbl>28:47</lbl> 	Uling e ka susuyu kang GUINU a kekang Dios a maki saya, at maki tula king pusu, king uli na ning keraklan na ning sablang bague;

Deuteronomio Deuteronomy <lbl>28:48</lbl> 	Inya pin sumuyu ka karing kekang kasalang a itubud nang GUINU salang keka, king danup, at king kau, at king kalubasan, at king kakulangan karing sablang bague: at bilianan nakang metung a paud a bakal king batal, angga king asintang naka.

Deuteronomio Deuteronomy <lbl>28:49</lbl> 	Midala ya i GUINU metung a bansa a salang keka manibat king marayu, manibat king wakas na ning labuad, anti mo ing pamaniulapo na ning aguila: metung a bansa a ing keang amanu e mu atatalastas. 

Deuteronomio Deuteronomy <lbl>28:50</lbl> 	Metung a bansa a mabangis a lupa, a e na igalang ing pangatau ning matua, ni pakit mang panalala king anak, 

Deuteronomio Deuteronomy <lbl>28:51</lbl> 	At kanan ne ing bunga ra ding kekang vaca, at ing bunga na ning kekang gabun, angga king masintang ka; iga man e naka tagananan binutil, bayung alak, o laru, ing miragdag da ding kekang vaca, o ing anak na ning kekang kawan a tupa, angga king alipul naka. 

Deuteronomio Deuteronomy <lbl>28:52</lbl> 	At kubkuban daka karing sablang pasbulan mung dalan, angga king ding kekang matas at makabakud a kuta malagpak la, a ila ding kekang panaligan king kekang mabilug a labuad; at kubkuban daka karing anggang pasbulan mung dalan king kekang mabilug a labuad, a benie na kekang GUINU a kekang Dios. 

Deuteronomio Deuteronomy <lbl>28:53 </lbl>	At kanan me ing bunga na ning sarili mung katawan, ing laman da ding anak mung lalaki at ding anak mung babai, a binie na kekang GUINU a kekang Dios, king pangakubkub at king kaguluan a igulu ra keka ding kekang kasalang. 	

Deuteronomio Deuteronomy<lbl> 28:54</lbl> 	Ing lalaking talakalunus king libutad mu, at binang mapanamdaman, ing keang mata maguing marawak ya king keang kapatad, at king asawa na ning keang kandungan, at king labis karing keang anak a itagan na;

Deuteronomio Deuteronomy <lbl>28:55</lbl> 	Nanupata e ya munie kaninuman karela king laman da ding keang anak a kanan na, uling alang mitagan kea, king pangakubkub at king kaguluan a igulu na keka ning kekang kasalang karing anggang pasbulan mung dalan. 

Deuteronomio Deuteronomy <lbl>28:56 </lbl>	Ing talakalunus at mapanamdaman a babai king libutad mu, a e no pa atakman idalpak ding talampakan da ding keang bitis king gabun king uli ning selan at kalayawan, ing keang mata maguing marawak ya king asawa na ning keang kandungan, at king anak nang lalaki, at king anak nang babai.

Deuteronomio Deuteronomy <lbl>28:57</lbl> 	At king keang anak a malati a linual king pilatan da ding keang bitis, at karing keang anak a keang ipanganak; uling kea lang kanan lijim uli ning kakulangan ning sablang bague, king uli ning pangakubkub at kaguluan a igulu na keka ning kekang kasalang karing pasbulan mung dalan.

Deuteronomio Deuteronomy <lbl>28:58</lbl> 	Nung e mo pamintuan daptan ding anggang amanu na ning kautusan a iti a makasulat king librung iti, bang tumakut ka kaniting maligaya at makapangilabut a laguiu, I GUINU A KEKANG DIOS; 

Deuteronomio Deuteronomy<lbl> 28:59</lbl> 	Nung makanian i GUINU gawan nong makapagmulala ding kekang salut ding salut king kekang bini, ding mangaragul ping salut, at binang mangaluat, at makapangilabut a sakit, at binang mangaluat. 

Deuteronomio Deuteronomy <lbl>28:60</lbl> 	At pagpa nong pasibayu keka ding anggang sakit karing Egipto, a kekang tekutan at magparati la keka. 

Deuteronomio Deuteronomy <lbl>28:61</lbl> 	Makanian mu rin ing balang sakit, at ing balang salut, a e makasulat king libru ning kautusan a iti, deti pagpa nong GUINU keka, angga masintang ka. 

Deuteronomio Deuteronomy <lbl>28:62</lbl> 	At ikayu mitagan kong ditak a bilang, kabang meguing anti ko ding batuin king banua king karakal; uling e yu pekiramdaman ing siwala nang GUINU a kekong Dios. 

Deuteronomio Deuteronomy <lbl>28:63</lbl> 	At malyari, king nung makananung i GUINU magsaya ya kekayu bang daptanan nakong mayap, at parakalan nakayu, makanian yang magsaya i GUINU kekayu banakong ipalipul, at asintang nakayu; at mabagut kayu king labuad a kekong luluban bayung bandian. 

Deuteronomio Deuteronomy <lbl>28:64</lbl> 	At ikalat nakong GUINU karing sablang balayan, manibat king metung nang wakas ning labuad angga king kasumangid na ping wakas ning labuad; at karin sumuyu kayu karing aliwang dioses, a e yu akilala, ikayu ni ding kekong mangatua, dutung la pin at batu. 

Deuteronomio Deuteronomy <lbl>28:65</lbl> 	At king libutad da ding bansang deti e ko manakit kapasnawan, at e mika kapainawan king talampakan na ning kekong bitis: dapot i GUINU dinan nakayu karing metung a gagalgal a pusu, at mangaslak a mata, at pamangalambut ning kaladua; 	

Deuteronomio Deuteronomy <lbl>28:66</lbl> 	At ing kekong bie mibitin ya king kapikakunuan king arapan yu; at tumakut ko king bengi at aldo, at milako ko kabitasan king kekong bie. 

Deuteronomio Deuteronomy <lbl>28:67</lbl> 	King abak sabian yu, Mananung magatpanapun na! at pangagatpanapun sabian yu, Mananung mayabak na! king uli ning takut ning kekong pusu a kekong ikatakut, at king uli ning panlalawe ra ding kekong mata a kekong akit. 

Deuteronomio Deuteronomy <lbl>28:68</lbl> 	At i GUINU pabalikan nakong pasibayu king Egipto king pamamilatan da ding sakayan, king dalan a kakung sinabi kekayu, E yu ne akit pasibayu: at karin pisali yu ing sarili yu karing kekong kasalang a anting alipan a lalaki, at anting alipan a babai, at alang taung sali kekayu. 

Deuteronomio Deuteronomy <lbl>29:1</lbl> 	Deti ilang amanu na ning tipan a inutus nang GUINU kang Moises a daptan na karing anak na ning Israel king labuad na ning Moab, subali king tipan a keang depatan karela king Horeb. 

Deuteronomio Deuteronomy <lbl>29:2</lbl> 	At inaus nang Moises ing mabilug a Israel, at sinabi na karela, Kekong ikit itang sablang depatan nang GUINU king arapan na ning kekong mata king labuad na ning Egipto kang Faraon, at karing sabla nang talasuyu, at king mabilug nang labuad; 	

Deuteronomio Deuteronomy <lbl>29:3</lbl> 	Ding mangaragul a subuk a ikit da ding kekong mata, ding tanda, at detang mangaragul a kapagmumulalan: 

Deuteronomio Deuteronomy <lbl>29:4</lbl> 	Dapot i GUINU e nako dininan pusu bang makabalu, at mata bang manakit, at balugbug bang makiramdam, angga king aldo a iti.

Deuteronomio Deuteronomy <lbl>29:5</lbl> 	At pitnubayan dakong apatapulung banua king ilang: ing kekong imalan e mearan kekayu, at ing kekong sapin e ya mearan king kekong bitis. 

Deuteronomio Deuteronomy<lbl> 29:6</lbl> 	E ko mengan tinape, ni minum mang alak o inuman a makalasing; bayung abalu king aku i GUINU a kekong Dios. 

Deuteronomio Deuteronomy <lbl>29:7</lbl> 	At inyang miras ko king karinan a iti, i Sihon a ari king Hesbon, at i Og a ari king Basan, linual lang salang kekatamu king pamilaban, at sigatan tala: 

Deuteronomio Deuteronomy <lbl>29:8</lbl> 	At kinua tamu ing karelang labuad, at binie tang pekamana karing Reubenitas, at karing Gaditas, at king kapitna king dai ra ding Manasitas. 

Deuteronomio Deuteronomy <lbl>29:9</lbl> 	Tuparan yo pin ding amanu na ning tipan a iti, at kekayu lang daptan, bakong mipala king sablang kekong daptan. 

Deuteronomio Deuteronomy <lbl>29:10</lbl> 	Tatalakad ko ngan king aldo a iti king arapan nang GUINU a kekong Dios; ding kekong pekabuntuk, ding kekong dai, ding kekong makatua, at ding kekong pekapun, ding anggang lalaki pin king Israel, 	

Deuteronomio Deuteronomy <lbl>29:11</lbl> 	Ding kekong mangalating anak, ding kekong asawa, at ing kekong tau king aliwang labuad a atiu king libutad da ding kekong parang, manibat king kekong maniutung angga king kekong maniaklung danum;

Deuteronomio Deuteronomy <lbl>29:12</lbl> 	Bakong lungub king tipan nang GUINU a kekong Dios, at king keang sumpa, a daptan na kekayung GUINU a kekong Dios king aldo a iti; 

Deuteronomio Deuteronomy <lbl>29:13</lbl> 	Banakong itatag king aldo a iti metung a balayan a dikil keang sarili, at bang maguing Dios ye anti mo ing sinabi na kekayu, at anti mo ing simpa na karing kakong mangatua, kang Abraham, kang Isaac, at kang Jacob. 

Deuteronomio Deuteronomy <lbl>29:14</lbl> 	Ni e mu kekayu karin ku daraptan ing tipan a iti at ing sumpang iti,

Deuteronomio Deuteronomy <lbl>29:15</lbl> 	Nung e king makatalakad keti a kayabe tamu king aldo a iti king arapan nang GUINU a kekatang Dios, at kanita mang e tamu kayabe king aldo a iti 

Deuteronomio Deuteronomy <lbl>29:16</lbl> 	(Uling balu yu nung makananu tang menuknangan king labuad na ning Egipto, at nung makananung linub tamu king libutad da ding bansa a kekong lebasan; 

Deuteronomio Deuteronomy <lbl>29:17</lbl> 	At ikit yu ing karelang makasumami, at ding karelang idolos, a dutung at batu, pilak at guintu, a atiu libutad da); 

Deuteronomio Deuteronomy <lbl>29:18 </lbl>	Magkang mika atin king libutad yu lalaki, o babai, o sapni, o dai, a ing keang pusu kakawani ya king aldo a iti kang GUINU a kekatang Dios, a mame la bang sumuyu karing dioses da ding bansang deta; magkang mika atin king libutad yu metung a uyat a mamungang atdu at tatad; 

Deuteronomio Deuteronomy <lbl>29:19 </lbl>	At malyari, pamanamdam na king amanu na ning sumpang iti, a keang panuanan ing keang sarili king keang pusu, a sabian na, Aku mirinan kung kapayapan, king bistat lalakad ku king kasiasan na ning kakung pusu, bang siran ing basa king langi. 

Deuteronomio Deuteronomy <lbl>29:20 </lbl>	E ne patawaran GUINU, dapot kanita ing mua nang GUINU at ing pamangalalu na masuk salang king taung ita, at ing anggang sumpa a makasulat king librung iti mitumpak kea, at patdan neng GUINU ing laguiu niti king lalam na ning banua. 

Deuteronomio Deuteronomy <lbl>29:21</lbl> 	At ikawani neng bukud GUINU karing anggang dai ning Israel a yabe ne king marawak, agpang karing anggang sumpa na ning tipan a makasulat king libru nang iti ning kautusan. 

Deuteronomio Deuteronomy <lbl>29:22</lbl> 	At ing daing datang, ding kekong anak a pasibangun pangaibat yu, at ing tau king aliwang balen a manibatan king marayung labuad, sabian da, pamanakit da king salut ning labuad a ita, at king sakit a binili nang GUINU a ikasakit da; 	

Deuteronomio Deuteronomy <lbl>29:23</lbl> 	At king ing mabilug a labuad a ita asufre, at asin, at metung a silab, a e ayasikan, ni alang ibubunga, ni alang tutubu mang dikut karin, anti mo ing pangalasak na ning Sodoma at Gomorra, Adma at Zeboim, a lesakan nang GUINU king keang mua, at king keang pamikapali:

Deuteronomio Deuteronomy <lbl>29:24</lbl> 	Ding anggang bansa pin sabian da, Baket depatan na ing makanian GUINU king labuad a iti? nanung kabaldugan na ning pali nang iti ning maragul a mua? 

Deuteronomio Deuteronomy <lbl>29:25</lbl> 	Kanita sabian da ding tau, Uling karelang sikuil ing tipan nang GUINU, a Dios da ding karelang ibpa, a depatan na karela inyang ilual nala a ibat king labuad na ning Egipto, 

Deuteronomio Deuteronomy <lbl>29:26 </lbl>	At ila mine la at sinuyu la karing aliwang dioses, at simban dala, dioses lang e ra akilala, at e no binie karela: 

Deuteronomio Deuteronomy <lbl>29:27</lbl> 	Inya pin ing mua nang GUINU milablab salang king labuad a iti, banang idala kea ing anggang sumpa a makasulat king librung iti; 

Deuteronomio Deuteronomy <lbl>29:28</lbl> 	At bigtu nong GUINU king karelang labuad king mua, at king pamikapali, at king maragul a pamikasbu, at inugse nala king aliwang labuad, anti mo king aldo ngeni. 

Deuteronomio Deuteronomy <lbl>29:29 </lbl>	Ding bague a lijim bandi nong GUINU a kekatang Dios; dapot ding bague a makabulalag bandi tala at karing kekatang anak king kapilan pa man, batang arapat ing anggang amanu na ning kautusan a iti.

Deuteronomio Deuteronomy <lbl>30:1</lbl> 	At malyari, nung ding sablang bague a deti miras la keka, ing kanuanan at ing sumpa, a binili ku king arapan mu, at pibulebulayan mula king libutad da ding anggang bansa, a pitulakan na kekang GUINU a kekang Dios, 

Deuteronomio Deuteronomy <lbl>30:2</lbl> 	At mibalik ka kang GUINU a kekang Dios, at pamintuan mu ing keang siwala agpang king sablang yuyutus ku keka king aldo a iti, keka at karing kekang anak, king mabilug mung pusu, at king mabilug mung kaladua;

Deuteronomio Deuteronomy <lbl>30:3</lbl> 	At kanita ibalik na ping GUINU a kekang Dios ing kekang pangabijag, at mika lunus ya keka, at ibalik naka at tipunan naka a manibat karing anggang balayan, a pikalatanan na kekang GUINU a kekang Dios. 

Deuteronomio Deuteronomy <lbl>30:4</lbl> 	Nung ing ninuman karing miugse mu atiu karing kasesepuan nang dake ning banua, manibat karin tipunan nakang GUINU a kekang Dios, at manibat karin kuanan naka: 

Deuteronomio Deuteronomy <lbl>30:5</lbl> 	At dalan nakang GUINU a kekang Dios king labuad a bindian da ding kekang mangatua, at bandian mu; at daptananan nakang mayap, at parakalan naka a maiguit karing kekang mangatua. 

Deuteronomio Deuteronomy <lbl>30:6</lbl> 	At tulian neng GUINU a kekang Dios ing kekang pusu, at ing pusu na ning kekang bini, bameng luguran i GUINU a kekang Dios king mabilug mung pusu, at king mabilug mung kaladua, bakang mie. 

Deuteronomio Deuteronomy <lbl>30:7</lbl> 	At ibili nang GUINU a kekang Dios ing anggang sumpang iti karing kekang kasalang, at karetang mimumua keka, a linigalig keka. 

Deuteronomio Deuteronomy <lbl>30:8</lbl> 	At ika mibalik ka at mamintu king siwala nang GUINU, at daptan mo ding anggang utus na a inutus ku keka king aldo a iti. 

Deuteronomio Deuteronomy <lbl>30:9</lbl> 	At pabandian nakang binang GUINU a kekang Dios king anggang dapat da ding kekang gamat, king bunga na ning kekang katawan, at king bunga ra ding kekang vaca, at king bunga na ning kekang gabun, dikil king ikakayap: uling pagsayan nakang pasibayung GUINU dikil king mayap, anti mo ing keang pamagsaya karing mangatua mu; 	

Deuteronomio Deuteronomy <lbl>30:10</lbl> 	Nung pamintuan mu ing siwala nang GUINU a kekang Dios, bamong tuparan ding keang utus at ding keang tuntunan a makasulat king librung iti ning kautusan; nung mibalik ka kang GUINU a kekang Dios king mabilug mung pusu, at king mabilug mung kaladua. 	

Deuteronomio Deuteronomy <lbl>30:11</lbl> 	Uling ing utus a iti a inutus ku keka king aldo a iti, e binang milalu kabayat dikil keka, ni marayu man. 	

Deuteronomio Deuteronomy <lbl>30:12</lbl> 	Ala yu banua, ban kekang sabian, Ninung mukiat banua dikil kekatamu, at idala na kekatamu, at paparamdam na kekatamu, bang daptan tamu? 	

Deuteronomio Deuteronomy <lbl>30:13</lbl> 	Ni ala yu king nangan na karin ning dayatmalat, ban kekang sabian, Ninu ing dalakit king dayatmalat dikil kekatamu, at idala na kekatamu, at paparamdam na kekatamu, bang daptan tamu? 

Deuteronomio Deuteronomy <lbl>30:14</lbl> 	Dapot ing amanu tutung malapit keka, king kekang asbuk, at king kekang pusu, king bamung arapat iti. 

Deuteronomio Deuteronomy <lbl>30:15</lbl> 	Lawan mu, binili ku king arapan mu king aldo a iti ing bie at ing mayap, at ing kamatayan at ing dewakan; 	

Deuteronomio Deuteronomy <lbl>30:16</lbl> 	Kaniti ing yutus ku keka king aldo a iti a luguran me i GUINU a kekang Dios, a lumakad ka karing keang dalan, at tuparan mo ding keang utus at ding keang tuntunan at ding keang kautusan, bakang mie at dakal, bang panuanan nakang GUINU a kekang Dios king labuad a luban mu bamung bandian. 	

Deuteronomio Deuteronomy <lbl>30:17</lbl> 	Dapot nung ing kekang pusu mawaglit ya, at e mu pakiramdaman, nung e malili ka, at samba ka karing aliwang dioses, at sumuyu ka karela; 

Deuteronomio Deuteronomy <lbl>30:18</lbl> 	Kakung papatunayan kekayu king aldo a iti, king ikayu tune kong malipul; e yo apakaba ding kekong aldo king labuad, a kekong dalakitan king Jordan bang luban yung bandian. 

Deuteronomio Deuteronomy <lbl>30:19</lbl> 	Kakung ausan ing banua at ing labuad bang magsaksi salang kekayu king aldo a iti, king binili ku king arapan yu ing bie at ing kamatayan; ing kanuanan at ing sumpa: inya pilinan ye ing bie, bakong mie, ikayu at ing kekong bini; 

Deuteronomio Deuteronomy <lbl>30:20</lbl> 	A luguran ye i GUINU a kekong Dios, a pamintuan yu ing keang siwala, at manatili ko kea; uling ya ing kekong bie at ing kekaban da ding kekong aldo; bakong manuknangan king labuad a simpa nang GUINU karing kekong mangatua, kang Abraham, kang Isaac, at kang Jacob, banang ibie karela. 

Deuteronomio Deuteronomy <lbl>31:1</lbl> 	At i Moises mine ya at selese no ding amanung deti king mabilug a Israel. 

Deuteronomio Deuteronomy <lbl>31:2</lbl> 	At sinabi na karela, Dinalan ku at aduangpulung banua tua king aldo a iti; e na ku milual at milub: at sinabi nang GUINU kanaku, E ka daralakit kaniting Jordan. 

Deuteronomio Deuteronomy <lbl>31:3</lbl> 	I GUINU a kekang Dios, dalakit yang muna keka, lasakan nala ding bansang deti manibat king arapan mu, at keka lang kamkaman: at i Josue, ya dalakit yang manimuna keka, anti mo ing sinabi nang GUINU. 

Deuteronomio Deuteronomy <lbl>31:4</lbl> 	At daptan na karelang GUINU ing anti mo ing depatan na kang Sihon at kang Og, a ari ra ding Amoreos, at king karelang labuad; nung ninu ding lesakan na. 

Deuteronomio Deuteronomy <lbl>31:5</lbl> 	At ibie nong GUINU king arapan mu, at daptan mu karela agpang king anggang utus a inutus ku keka. 

Deuteronomio Deuteronomy <lbl>31:6</lbl> 	Magpakasikan ka at magpakatatag mayap, e ka tatakut, ni mangilabut man karela: uling i GUINU a kekang Dios, ya ing mame a kayabe mu; e naka paimburisan, ni paburen man.

Deuteronomio Deuteronomy <lbl>31:7</lbl> 	At inaus neng Moises i Josue, at sinabi na kea king lalawan na ning mabilug a Israel, Magpakasikan ka at magpakatatag mayap: uling ika ume kang kayabe na ning balayan a iti king labuad a pengaku nang GUINU karing karelang mangatua bang ibie na karela; at kekang ipamana karela. 

Deuteronomio Deuteronomy <lbl>31:8</lbl> 	At i GUINU, ya ing manimuna keka; ya mantabe ya keka, e naka paimburisan, ni paburen man: e ka tatakut, ni mangalimguiman man. 	

Deuteronomio Deuteronomy <lbl>31:9</lbl> 	At sinulat nang Moises ing kautusan a iti, at binie na karing sacerdoteng anak nang Levi, a ila ding magdala king kaban ning tipan nang GUINU, at karing anggang makatua ning Israel. 	

Deuteronomio Deuteronomy <lbl>31:10</lbl> 	At inutus nong Moises, ngana, King kapupusan na ning balang pitung banua, king makatuldung panaun ning banuang pamanatbus, king pista ra ding tabernaculos, 

Deuteronomio Deuteronomy <lbl>31:11</lbl> 	Pamaniatang na ning mabilug a Israel bang pakit king arapan nang GUINU a kekong Dios king karinan a keang pilinan, keka yang basan ing kautusan a iti king arapan na ning mabilug a Israel king daramdaman da. 	

Deuteronomio Deuteronomy <lbl>31:12</lbl> 	Tipunan mu ing balayan, ding lalaki at ding babai at ding mangalating anak, at ing kekang tau king aliwang labuad a atiu kilub da ding kekang pasbulan dalan, barang damdaman, at bang karelang apagaralan, at tumakut la kang GUINU a kekang Dios, at tuntunan dong daptan ding anggang amanu na ning kautusan a iti; 

Deuteronomio Deuteronomy <lbl>31:13</lbl> 	At bang ding karelang anak, a e makibalu, makaramdam la, at magaral lang tumakut kang GUINU a kekang Dios, kabang mabibie kayu king labuad a kekong ayan a dalakitan yu king Jordan bayung bandian.

Deuteronomio Deuteronomy <lbl>31:14</lbl> 	At sinabi nang GUINU kang Moises, Oini, ding kekang aldo lalapit nala king sukat na ing mate ka; ausan me i Josue, at dumurup kayu king tabernaculo ning pamitipun, bakeng adinan metung a bilin. At i Moises at i Josue mine la, at dinurup la king tabernaculo ning pamitipun.

Deuteronomio Deuteronomy <lbl>31:15</lbl> 	At i GUINU pepakit ya king Tabernaculo king metung a asias a biga: at ing asias a biga tinukud ya king tulid ning pasbul ning Tabernaculo.

Deuteronomio Deuteronomy <lbl>31:16</lbl> 	At sinabi nang GUINU kang Moises, Oini, matudtud kang kayabe ra ding kekang mangatua; at ing balayan a iti mibangun, at mialung ya king patutut agpang karing aliwang dioses king labuad, a karelang aliwang dioses king labuad, a karelang ayan bang magbili king libutad da, at pisawili raku, at siran da ing tipan ku a depatan ku karela. 

Deuteronomio Deuteronomy <lbl>31:17</lbl> 	Kanita ing kanakung mua mikalukung salang karela king aldo a ita, at pisawili kula, at isalikut ke ing kanakung lupa karela, at mapuksa la, at dakal a dewakan at kalingasngasan ing dumpa karela; nung inya karelang sabian king aldo a ita, E wari ding dewakan a reti miras la kekatamu king uli ning ing kekatang Dios ala yu libutad tamo?

Deuteronomio Deuteronomy <lbl>31:18</lbl> 	Ala ping salang isalikut ke ing kakung lupa king aldo a ita king uli na ning anggang dewakan a depatan da, king uli na ning minarap la karing aliwang dioses.

Deuteronomio Deuteronomy <lbl>31:19</lbl> 	Ngeni pin isulat me ing dalit a iti dikil keka, at ituru me karing anak na ning Israel; ibili me karing karelang asbuk, bang ing dalit a iti maguing saksi ya dikil kanaku salang karing anak na ning Israel. 

Deuteronomio Deuteronomy <lbl>31:20</lbl> 	Uling nung alub ku na la king labuad a agusan na ning gatas at pulut, a simpa ku karing karelang mangatua, at ila mekapangan la at apakabsi ra ing sarili ra, at tinaba; kanita ila pin marap la karing aliwang dioses, at suyuwan dala, at libakan daku, at siran da ing tipan ku. 

Deuteronomio Deuteronomy <lbl>31:21</lbl> 	At mapalyari, nung ing dakal a dewakan at kalingasngasan miras karela, king ing dalit a iti patutu ya king arapan da a pekasaksi; uling e ya makalinguan king asbuk na ning karelang bini: uling balu ku ing karelang kaukulan a karelang babalangkas king aldo iti, bayu ko linub king labuad a simpa ku.

Deuteronomio Deuteronomy <lbl>31:22</lbl> 	Inya sinulat neng Moises ing dalit a iti king aldo mu ring ita, at tiru ne karing anak na ning Israel. 

Deuteronomio Deuteronomy <lbl>31:23</lbl> 	At binie ne kang Josue a anak nang Nun ing metung a bilin, at sinabi na, Magpakasikan ka at magpakatatag mayap; uling keka lang ilub ding anak na ning Israel king labuad a simpa ku karela: at aku mantabe ku keka. 


Deuteronomio Deuteronomy <lbl>31:24</lbl> 	At milyari, inyang ayari na nong asulat Moises ding amanu na ning kautusan a iti king metung a libru, angga king meari la, 

Deuteronomio Deuteronomy <lbl>31:25</lbl> 	King i Moises inutus no ding Levitas, a magdala king kaban ning tipan nang GUINU, a sinabi na,

Deuteronomio Deuteronomy <lbl>31:26</lbl> 	Kuanan ye ing librung iti ning kautusan, at ibili ye king siping ning kaban ning tipan nang GUINU a kekong Dios, bang karin ya a pekasaksi salang kekayu.


Deuteronomio Deuteronomy 31:27 	Uling balu ku ing kekong kapanlabanan, at ing kekong masias a batal: oini, kabang mabie ku pang kayabe yu king aldo a iti, meguing talapanlaban kayu salang kang GUINU; at nu pa anti kaibat ning pangamate ku?

Deuteronomio Deuteronomy <lbl>31:28</lbl> 	Tipunan yula keni kaku ding anggang makatua karing kakong dai, at ding kekong pekapun, bakong asabi ding amanung deti karing karelang balugbug, at ausan ke ing banua at ing labuad bang sumaksi salang karela.

Deuteronomio Deuteronomy <lbl>31:29</lbl> 	Uling balu ku king kaibat ning kamatayan ku parawakan yung tibubus ing kekong sarili, at malili ko king dalan a inutus ku kekayu; at ing dewakan dumpa kekayu karing tauling aldo; uling daptan yu ing marawak king panlalawe nang GUINU, bang pamungkasian ye king mua king dapat da ding kekong gamat.

Deuteronomio Deuteronomy <lbl>31:30 </lbl>	At sinabi nong Moises king daramdaman na ning mabilug a kapulungan na ning Israel ding amanu na ning dalit a iti, angga king mepupus la. 

Deuteronomio Deuteronomy <lbl>32:1</lbl> 	Makiramdam kayu, ikong banua, at miniabi ku. At pakiramdaman no ning labuad ding amanu na ning kanakung asbuk

Deuteronomio Deuteronomy <lbl>32:2</lbl> 	Ing kanakung doctrina matak a anti mong uran; Ing kakung pawaga makula a anti mong ambun, Anti mo ing malapanas a uran king malambut a dikut, At anti mo ing sabug ning uran karing gule. 

Deuteronomio Deuteronomy <lbl>32:3</lbl> 	Uling ipasiag ke ing laguiu nang GUINU: Papaguing marangalan ye ing kekatang Dios. 

Deuteronomio Deuteronomy <lbl>32:4</lbl> 	Ing Roca, ing dapat na sakdal; Uling ding anggang dalan na matulid la: Metung yang Dios ning katapatan at alang dewakan, Sakdal ya at matulid. 

Deuteronomio Deuteronomy <lbl>32:5</lbl> 	Ila pekiutusan de king karawakan, ila e no anak, yang karelang kapintasan; Metung lang tampalasan at likung dai. 

Deuteronomio Deuteronomy <lbl>32:6</lbl> 	Mablas kang makanian kang GUINU, Oh mangmang a balayan at e biasa? Aliwa wari ya ing kekang ibpa a sinali keka? Lelangan naka at tinatag naka. 

Deuteronomio Deuteronomy <lbl>32:7</lbl> 	Ganakan mo ding aldo milabas, Pibulayan mo ding banua ding dakal a dai: Ikutang mu kang ibpa mu, at ipakit na keka; Karing kekang makatua, at salesayan da keka. 

Deuteronomio Deuteronomy <lbl>32:8</lbl> 	Inyang binie na karing bansa ning Kakataskatasan ing karelang mana, Inyang kewani nala ding anak da ding tau, Binili na ing angganan da ding balayan Agpang king bilang da ding anak na ning Israel.

Deuteronomio Deuteronomy <lbl>32:9</lbl> 	Uling ing dake nang GUINU ya ing keang balayan; I Jacob ya ing kapalaran a keang mana. 

Deuteronomio Deuteronomy <lbl>32:10</lbl> 	Kea yang ikit king metung a kailangan a labuad, At king kalungkutan na ning metung a mamius a ilang; Bekuran ne king makapatulug, kea yang iningat, kea yang iningat a anti mong telatau ning keang mata. 

Deuteronomio Deuteronomy <lbl>32:11</lbl> 	Anti mo ing aguila a miyayalis king keang sale, A misusulapo karing keang malutub, Laladlad no ding keang baguius, kinua nala, Darala nala king babo ra ding keang pakpak. 

Deuteronomio Deuteronomy <lbl>32:12</lbl> 	Bukud mung i GUINU yang mitnube kea, At alang aliwang dios a kayabe na. 

Deuteronomio Deuteronomy <lbl>32:13</lbl> 	Kea yang pepasakayan karing mangatas nang kakarinan ning labuad, At pengan na ing abunga na ning marangle; At pepasipsipan neng pulut a pasibut ning roca, At laru a pasibut ning batung pantingan; 

Deuteronomio Deuteronomy <lbl>32:14</lbl> 	King taba ning kawan a vaca, at gatas ning kawan a tupa, At maki taba ding cordero, At karing tupang lalaking bait king Basan, at karing kambing, A kayabe ing mayap nang dili ning trigo; At king daya ning uvas minimum kang alak. 

Deuteronomio Deuteronomy <lbl>32:15</lbl> 	Dapot i Jesurun tinaba ya, at mildak ya: Ika metaba ka, ika mekapal ka, ika meguing masanting ka katawan; Kanita pepaimburisan ne ing Dios a linalang kea, At inalala neng malati ing Roca ning keang kaligtasan. 

Deuteronomio Deuteronomy <lbl>32:16</lbl> 	Ya kimutan de king pamangalalu karing aliwang dioses; King pamamilatan na ning makasumami pemungkasian de king mua. 

Deuteronomio Deuteronomy <lbl>32:17</lbl> 	Dinaun la karing demonios, a e la Dios, Karing dioses a e ra akilala, Karing bayung dioses a sinampang makatauli, A e ra tekutan ding kekong mangatua. 

Deuteronomio Deuteronomy <lbl>32:18 </lbl>	King Rocang menganak keka ala kang pansin, At kelinguan me ing Dios a minie pangabait keka.

Deuteronomio Deuteronomy <lbl>32:19</lbl> 	At ikit nang GUINU iti, at pisumamian nala, Uli ning pamamungkasi ra ding keang anak a lalaki at ding keang anak a babai.

Deuteronomio Deuteronomy <lbl>32:20</lbl> 	At sinabi na, kaku yang ipanpan ing lupa ku karela, Kanakung lawan nung mipakananu ing karelang kawakasan: Uling metung lang binang mawarak a dai, Anak a karela ala yu ing katapatan. 

Deuteronomio Deuteronomy <lbl>32:21</lbl> 	Kimutan daku king pamangalalu kanitang e Dios; Pemungkasian daku king mua king karelang kalayawan: At pakimutan kula king pamangalalu karetang e balayan; Kaku lang ipamungkasi king mua king pamamilatan na ning metung a mangmang a bansa. 

Deuteronomio Deuteronomy <lbl>32:22</lbl> 	Uling ing api milablab king kakung mua, At maniuluk angga king kalalalaman na ning Sheol, At lalaklakan na ing labuad kagum ning bunga na, At sisilaban nala ding katatalakaran da ding bunduk. 	

Deuteronomio Deuteronomy <lbl>32:23</lbl> 	Ibuntun ku karela ing dewakan; Kaku lang ibugnus ding kakung uyung karela: 

Deuteronomio Deuteronomy <lbl>32:24 </lbl>	Maguisan la king danup, at malaklak la king maniuluk a pali At mapait a pangalipul; At ding ipan da ding lasip itubud ko karela, 

Deuteronomio Deuteronomy <lbl>32:25</lbl> 	King lual palungkutan no ning talibung, At karing silid ing pamangilabut; Lipulan nong parapara ding baintau at dalaga, Ding sususu pati na ding lalaking menuban.

Deuteronomio Deuteronomy <lbl>32:26</lbl> 	Sinabi ku, Isambulat kong marayu, Kakung ipatuknang karing lalaki ing kapigaganakan karela; 

Deuteronomio Deuteronomy <lbl>32:27</lbl> 	Nung e ku pitakutan ing pamamungkasi na ning kasalang, Magkang magkamali lang matul ding karelang kaskal, Magkang sabian da, Ing kekatang gamat misaplala ya, At e na depatan GUINU ing sablang iti. 

Deuteronomio Deuteronomy <lbl>32:28</lbl> 	Uling ila bansa lang kulang king usuk, At alang pamanalastas karela. 

Deuteronomio Deuteronomy <lbl>32:29</lbl> 	Oh nung biasa la sa, a karelang atalastas iti, Bang aulingid da ing karelang tauling kawakasan! 

Deuteronomio Deuteronomy <lbl>32:30</lbl> 	Makananu nong tagalan ning metung ding libu, At ding adua patakasan dala ding apulung libu, Subali mu nung pisali no ning karelang Roca, At i GUINU binie nala? 

Deuteronomio Deuteronomy <lbl>32:31</lbl> 	Uling ing karelang roca e ya anti ing kekatang Roca, Aguia mang ding kekatang kasalang kabud ilang ukum. 

Deuteronomio Deuteronomy <lbl>32:32</lbl> 	Uling ing karelang wake wake ya king Sodoma, At karing marangle na ning Gomorra: Ding karelang uvas uvas no ning atdu, Ding karelang punggul-punggul mapait la: 

Deuteronomio Deuteronomy<lbl>32:33</lbl> 	Ing karelang alak ya ing kamandag ding ubingan, At ing mabagsik dang lasun ding kamamalu. 

Deuteronomio Deuteronomy <lbl>32:34</lbl> 	E wari iti makasalikut kanaku, Makatatak a kasamut ning kakung pibandian?

Deuteronomio Deuteronomy <lbl>32:35</lbl> 	Ing pamanablas kanaku, at ing kabayaran, King kapanaunan a ing karelang bitis mitalusad ya: Uling ing aldo na ning karelang kasakitan linapit na, At ding bague a dumpa karela mamalagua la.

Deuteronomio Deuteronomy <lbl>32:36</lbl> 	Uling atulan nang GUINU ing keang balayan, At sumisi yang dili na uli ding keang talasuyu; Pamanakit nang ing karelang kayupayan mewala, At ala nang makatagan, a makatakap o melakuan king karagulan. 

Deuteronomio Deuteronomy <lbl>32:37</lbl> 	At sabian na, Nu la karin ding karelang dioses, Ing roca a nung nula migsantung; 

Deuteronomio Deuteronomy <lbl>32:38</lbl> 	A mengan king taba ra ding karelang daun, At mininum king alak ning karelang ain a inuman? Pabustan mong mibangun at saupan daka, Pabustan mung ila ding kekang manlualu. 

Deuteronomio Deuteronomy <lbl>32:39</lbl> 	Lawan mu ngeni king aku, aku pin, aku ya, At alang dios a kayabe ku: Makamate ku, at bibie ku; Susugat ku, at pakayap ku; At alang malyaring miligtas king gamat ku.

Deuteronomio Deuteronomy <lbl>32:40</lbl> 	Uling tatas ke ing kanakung gamat banua, At sasabian ku, Anti ning aku mabie ku king kapilan pa man, 

Deuteronomio Deuteronomy <lbl>32:41</lbl> 	Nung kaku yang itais ing makintab kung talibung, At ing kakung gamat talanan na ing kayatulan; Ibie ku ing kakung pamanablas karing kakung kaskal, At ablasanan kula detang mimua kanaku. 

Deuteronomio Deuteronomy <lbl>32:42</lbl> 	Palasingan ko king daya ding kanakung uyung, At ing talibung ku manlaklak yang laman; King daya ra ding pete sandata at karing bijag, Manibat king buntuk da ding talataid na ning kasalang. 

Deuteronomio Deuteronomy <lbl>32:43</lbl> 	Pasipagsaya kayu, Oh ikong bansa, a kagum ning keang balayan: Uling yablas na ing daya ra ding keang talasuyu, At munie yang kablasan karing karelang kaskal, At dapat yang pamamatawad dikil king keang labuad, dikil king keang balayan. 

Deuteronomio Deuteronomy <lbl>32:44</lbl> 	At i Moises mine ya at selese no ding anggang amanu na ning dalit a iti king daramdaman na ning balayan, ya, at i Oseas a anak nang Nun. 

Deuteronomio Deuteronomy <lbl>32:45</lbl> 	At pinupus nong selese Moises ding anggang amanung deti king mabilug a Israel; 

Deuteronomio Deuteronomy<lbl> 32:46</lbl> 	At sinabi na karela, Ibili ye ing kekong pusu karing anggang amanu a patutuan ku kekayu king aldo a iti, a yutus yu karing kekong anak barang tuntunan daptan, ding anggang amanu na pin ning kautusan a iti. 	

Deuteronomio Deuteronomy <lbl>32:47</lbl> 	Uling iti e alang kabaldugan a bague dikil kekayu; uling iti kekong bie, at uling king bague a iti pakaban yo ding kekong aldo king labuad, a kekong dalakitan king sumangid ning Jordan bayung bandian.

Deuteronomio Deuteronomy <lbl>32:48</lbl> 	At i GUINU miniabi ya kang Moises king aldo mu ring ita, sinabi na, 

Deuteronomio Deuteronomy <lbl>32:49</lbl> 	Sampa ka king bunduk nang iti ning Abarim, a taglus angga king bunduk ning Nebo, a atiu king labuad na ning Moab, a atiu king tulid ning Jerico; at oini ing labuad na ning Canaan, a ibie ku karing anak na ning Israel a pekabandi;

Deuteronomio Deuteronomy <lbl>32:50 </lbl>	At mate ka king bunduk a kekang sampan, at miagum ka king kekang balayan, anti mo i Aaron a kapatad mu a mete king bunduk na ning Hor, at miagum ya king keang balayan:

Deuteronomio Deuteronomy <lbl>32:51</lbl> 	Uling sinalangsang kayu kanaku king libutad da ding anak na ning Israel king danum ning Meriba ning Cades, king ilang ning Zin; uling e yuku benalan king libutad da ding anak na ning Israel.

Deuteronomio Deuteronomy <lbl>32:52</lbl> 	Uling akit mu ing labuad king arapan mu; dapot karin e ka milub king labuad a ibie ku karing anak na ning Israel.

Deuteronomio Deuteronomy <lbl>33:1</lbl> 	At iti ing kanuanan a pepanuan nang Moises a lalaki ning Dios karing anak na ning Israel bayu ing keang kamatayan.

Deuteronomio Deuteronomy <lbl>33:2</lbl> 	At sinabi na, I GUINU menibatan ya king Sinai, At mibangun yang menibatan king Seir a tumuru karela; Sinlag ya menibat king bunduk ning Paran, At menibatan ya karing apulu rang libu ding banal: King wanan nang gamat atiu ing metung a mabagsik a kautusan dikil karela. 

Deuteronomio Deuteronomy <lbl>33:3</lbl> 	Wa, kea yang kaluguran ing balayan; Ding sabla nang banal ati lu king kekang gamat; At linukluk la karing kekang bitis; Ing balang metung tanggap ya karing kekang amanu. 

Deuteronomio Deuteronomy <lbl>33:4</lbl> 	I Moises minutus ya kekatamu a metung a kautusan, Metung yang mana dikil king kapulungan nang Jacob.

Deuteronomio Deuteronomy <lbl>33:5</lbl> 	At meguing ari ya king Jesurun, Inyang ding pekabuntuk na ning balayan mitipun la, Ding anggang dai ning Israel a makapamisan.

Deuteronomio Deuteronomy <lbl>33:6</lbl> 	Mie ya i Reuben, at e mate; Ni e la naman diritak ding keang tau.

Deuteronomio Deuteronomy <lbl>33:7</lbl> 	At iti ing kanuanan kang Juda: at ngana, Makiramdam ka, GUINU, king siwala nang Juda, At ilub me king keang balayan. Karing keang gamat mekiaskal ya dikil king sarili na; At maguing metung kang saup salang karing keang kaskal.

Deuteronomio Deuteronomy <lbl>33:8</lbl> 	At kang Levi ngana, Ing kekang Tumim at ing kekang Urim ati lu karing kekang banal, A kekang sibukan king Masa, A nung kenu mekitua ka king danum ning Meriba; 

Deuteronomio Deuteronomy <lbl>33:9</lbl> 	A nung ninu ing miniabi king keang ibpa, at king keang indu, e ke ikit; Ni e no man pepakilala ding keang kapatad, Ni balu man ding kabud sariling anak na: Uling karelang pemintuan ing kekang amanu, At tiparan da ing kekang tipan.

Deuteronomio Deuteronomy <lbl>33:10</lbl> 	Ituru ro kang Jacob ding kekang tuntunan, At king Israel ing kekang kautusan; Mibili lang labun king kekang arapan, At mabilug a ain a durulukan king babo ning kekang altar.

Deuteronomio Deuteronomy <lbl>33:11</lbl> 	Panuanan mu, GUINU, ing keang kayatinan, At tanggapan mu ing dapat ding gamat na: Sugatan mo king balakang detang mibabangun laban kea, At detang mimumua kea, bang e no mibangun miuman.

Deuteronomio Deuteronomy <lbl>33:12</lbl> 	Kang Benjamin ngana, Ing kaluguran nang GUINU manuknangan yang alang panganib siping na; Ya takpan ne king kekaban ning aldo, At manuknangan ya king pilatan ding keang pago.

Deuteronomio Deuteronomy <lbl>33:13</lbl> 	At kang Jose ngana, Pepanuanan na sang GUINU ing keang labuad, Dikil karing mal nang bague ning banua, dikil king ambun, At dikil king kalalaman a makabili lalam, 

Deuteronomio Deuteronomy <lbl>33:14 </lbl>	At dikil karing mal a bague ding bunga ning aldo, At dikil karing mal a bague ning panubu ding bulan, 

Deuteronomio Deuteronomy<lbl> 33:15</lbl> 	At dikil karing pekamasanting a bague ding mangatuang bunduk, At dikil karing mal a bague ding alang anggang bunduk-bundukan, 

Deuteronomio Deuteronomy <lbl>33:16 </lbl>	At dikil karing mal a bague ning labuad at ing anggang atiu kea, At ing mayap nang pilubluban ning manuknangan king mababang dutung. Pabustan yung dumpa ing kanuanan king buntuk nang Jose, At king bunbunan na ning keang buntuk nitang mikawani karing keang kapatad. 

Deuteronomio Deuteronomy <lbl>33:17</lbl> 	Ing pangane ning keang kawan a vaca, dangalan ing kea; At ding sagu na sagu no ning maliap a toro: Uli ra deti idapulpul no ding balayan ila ngan, angga man pin ing wakas ning labuad: At ila ding apulu nang libu ning Efraim, At ila ding libu-libu nang Manases. 

Deuteronomio Deuteronomy <lbl>33:18 </lbl>	At kang Zabulon ngana, Magsaya ka, Zabulon, king kekang pamaglual; At, Isacar, karing kekang kubu. 

Deuteronomio Deuteronomy <lbl>33:19</lbl> 	Ausan do ding balayan king bunduk; Karin la main daun ning katuliran: Uling karelang aldukan ing kabsi ra ding dayatmalat, At ding makasalikut nang pibandian ning balas. 

Deuteronomio Deuteronomy <lbl>33:20</lbl> 	At kang Gad ngana, Nuan ya itang paragul kang Gad; Manuknangan yang anti mong metung a leona, At pamirasuan ne ing takde, wa, ing bunbunan na ning buntuk. 

Deuteronomio Deuteronomy <lbl>33:21</lbl> 	At telaga na kea ing mumunang dake dikil king sarili na, Uling karin ing dake na ning talapamie kautusan makatagan; At dinatang yang kayabe ra ding pekabuntuk ning balayan; Pepatupad na ing katuliran nang GUINU, At ding keang tuntunan king Israel. 

Deuteronomio Deuteronomy <lbl>33:22</lbl> 	At kang Dan ngana, I Dan metung yang anak ning leon, A luluksung ibat king Basan. 

Deuteronomio Deuteronomy <lbl>33:23 </lbl>	At kang Naftali ngana, Oh Naftali, a mabsi king kalam, At mitmu king kanuanan nang GUINU, Bandian mu ing albugan at ing mauli.

Deuteronomio Deuteronomy <lbl>33:24</lbl> 	At kang Aser ngana, Mipanuanan yang anak i Aser; Pabustan yang matanggap ya karing keang kapatad, At pabustan yang italbug ne ing keang bitis king laru. 

Deuteronomio Deuteronomy <lbl>33:25 </lbl>	Ding kekang sandallas maguing bakal la at tangsu; At agpang karing aldo mu, makanian ing kekang sikanan.

Deuteronomio Deuteronomy <lbl>33:26</lbl> 	Ala nang anti mo king Dios, Oh Jesurun, A sasake karing babo ding banua a pekasaup mu, At king keang karangal-dangalan king babo ra ding katasan. 

Deuteronomio Deuteronomy <lbl>33:27</lbl> 	Ing alang anggang Dios ya ing kekang tuknangan, At king lalam ila ding alang anggang takde. At tutulak ne ing kasalang ibat king kekang arapan, At ngana, Sintangan mula. 

Deuteronomio Deuteronomy <lbl>33:28</lbl> 	At ing Israel manuknangan yang alang panganib, Ing bukud na mung bukal Jacob, King metung a labuad ding binutil at bayung alak; Wa, ding keang banua papatak da ing ambun. 

Deuteronomio Deuteronomy <lbl>33:29</lbl> 	Kasaya mo, Oh Israel: Ninu ing anti ika, a metung a balayan a linigtas nang GUINU, Ing kalasag ning kekang saup, At ing talibung ning kekang karangal-dangalan! At ding kekang kasalang isuku ra ing sarili ra keka; At tuklu ka king babo ra ding karelang mangatas a karinan.

Deuteronomio Deuteronomy <lbl>34:1</lbl> 	At i Moises minukiat yang ibat karing kapatagan ning Moab king bunduk ning Nebo, angga king taluktuk ning Pisga, a atiu king tulid ning Jerico. At pepakit nang GUINU kea ing mabilug a labuad ning Gilead, angga king Dan, 

Deuteronomio Deuteronomy <lbl>34:2</lbl> 	At ing mabilug a Naftali, at ing labuad ning Efraim at ning Manases, at ing mabilug a labuad na ning Juda angga king nangan nang gugulutan ning dayatmalat,

Deuteronomio Deuteronomy <lbl>34:3</lbl> 	At ing Mauli, at ing Kapatagan ning libis ning Jerico, a ciudad da ding dutung a palma, angga king Zoar. 

Deuteronomio Deuteronomy <lbl>34:4</lbl> 	At sinabi nang GUINU kea, Iti ing labuad a simpa ku kang Abraham, kang Isaac, at kang Jacob, a sinabi na, Ibie ku king kekang bini: kanakung pepaintulut keka a akit da ding kekang mata, dapot e ka dalakit a lungub karin. 

Deuteronomio Deuteronomy <lbl>34:5</lbl> 	Inya i Moises a talasuyu nang GUINU mete ya karin king labuad na ning Moab, agpang king amanu nang GUINU. 

Deuteronomio Deuteronomy <lbl>34:6</lbl> 	At kitkut ne king libis king labuad ning Moab a atiu king tulid na ning Betpeor: dapot ninumang lalaki alang makibalu king kutkutan na angga king aldo iti. 	

Deuteronomio Deuteronomy <lbl>34:7</lbl> 	At i Moises dinalan ya at aduangpulung banua tua inyang mate ya: ing keang mata e ya melabug, ni ing talaga nang sikanan e kinulang. 

Deuteronomio Deuteronomy <lbl>34:8</lbl> 	At kiniakan de ding anak na ning Israel i Moises karing kapatagan na ning Moab atlungpulung aldo: makanian meari ing aldo a pamanangis da king pamagpaldas kang Moises. 

Deuteronomio Deuteronomy <lbl>34:9</lbl> 	At i Josue a anak nang Nun, mitmu yang espiritu ning kabiasnan; uling timpak nong Moises ding keang gamat kea: at pekiramdaman de ding anak na ning Israel, at depatan da ing anti mo ing inutus nang GUINU kang Moises. 

Deuteronomio Deuteronomy <lbl>34:10</lbl> 	At ala pang tinalakad a metung a manula king Israel a anti mo i Moises, a mekakilala kang GUINU lupa at lupa, 

Deuteronomio Deuteronomy <lbl>34:11 </lbl>	Karing anggang tanda at makapagmulala, a pepabal nang GUINU kea a keang daptan king labuad na ning Egipto, kang Faraon, at karing anggang ipus na, at king mabilug nang labuad, 

Deuteronomio Deuteronomy <lbl>34:12</lbl> 	At king mabilug a mayupayang gamat, at king anggang maragul a makapangilabut, a depatan nang Moises king lalawan na ning mabilug a Israel. 


Title:Judges

<b>Ding Ukum Judges</b>

Ding Ukum Judges <lbl>1:14</lbl> 	At milyari, kanitang lungub ya kea ing babai, king inaguiag ne a maniawad ya kang ibpa na metung a marangle: at kinuldas ya king keang asno; at sinabi nang Caleb kea, Nanung buri mu? 	

Ding Ukum Judges <lbl>1:15</lbl> 	At sinabi na kea, Dinan mukung metung a kanuanan; anti ning binili muku king labuad ning Mauli, dinan muku naman karing sibul ning danum. At i Caleb binie no kea ding sibul babo at ding sibul lalam. 	

Ding Ukum Judges <lbl>1:16</lbl> 	At ding anak nang Kineo, a bayo nang lalaking Moises, sinampa lang kayabe ra ding anak nang Juda manibat king ciudad da ding dutung a palma angga king ilang ning Juda a atiu king mauli na ning Arad; at mine la at menuknangan lang kayabe ning balayan. 	

Ding Ukum Judges <lbl>1:17</lbl> 	At i Juda mine ya a kayabe Simeon a kapatad na, at sigatan do ding Cananeos a manuknangan king Sefat, at lesakan deng lubus. At Horma ing inaus dang laguiu king ciudad a ita. 	

Ding Ukum Judges <lbl>1:18</lbl> 	Anti mu rin i Juda kinua na ing Gaza pati na ding keang angganan, at ing Ascelon pati na ding keang angganan, at ing Ecron pati na ding keang angganan, 	

Ding Ukum Judges <lbl>1:19</lbl> 	At minantabe ya i Guinu kang Juda; at tinabi no ding manuknangan king karinan a bunduk-bundukan; uling e no atabi ding manuknangan king libis, uling atin lang carrong bakal. 	

Ding Ukum Judges <lbl>1:20</lbl> 	At binie ra kang Caleb ing Hebron, anti mo ing sinabi nang Moises: at tinabi no karin ding atlu nang anak Anak. 	

Ding Ukum Judges <lbl>1:21</lbl> 	At ding anak nang Benjamin e ro tinabi ding Jebuseos a menuknangan king Jerusalem; nung e manuknangan la ding Jebuseos a kayabe ra ding anak nang Benjamin king Jerusalem angga king aldo iti. 	

Ding Ukum Judges <lbl>1:22</lbl> 	At ing bale nang Jose, ila sinampa la naman salang king Bet-el; at minantabe ya i Guinu karela. 	

Ding Ukum Judges <lbl>1:23</lbl> 	At ing bale nang Jose mitubud ya barang tiktikan ing Bet-el. (Ngeni ing laguiu na ning ciudad kanitang minuna Luz). 	

Ding Ukum Judges <lbl>1:24</lbl> 	At ikit de ding bante ing metung a lalaki a lulual ya king ciudad, at sinabi ra kea, Ipakit me kekami, pagamuamu mi keka, ing piluluban king ciudad, at makiabiayan keng maganaka keka. 

Ding Ukum Judges <lbl>1:25</lbl> 	At tiru ne karela ing piluluban king ciudad; at sigatan de ing ciudad king taram na ning talibung; dapot pepalakuan de ing lalaki pati na ing mabilug nang sapni. 	

Ding Ukum Judges <lbl>1:26</lbl> 	At ing lalaki mine ya king labuad da ding Heteos, at telakad ne ing metung a ciudad, at pemalaguiuwan neng Luz, a iti ya ing laguiu na angga king aldo iti. 	

Ding Ukum Judges <lbl>1:27</lbl> 	At e no tinabing Manases ding manuknangan king Bet-sean at ding keang balen, ni ing Taanac man at ding keang balen, ni ding manuknangan man king Dor at ding keang balen, ni ding manuknangan king Ibleam at ding keang balen, ni ding manuknangan man Megido at ding keang balen; nung e ding Cananeos ilang makapanuknangan king labuad a ita. 	

Ding Ukum Judges <lbl>1:28</lbl> 	At milyari, kanitang ing Israel mesikan ya, binili ro ding Cananeos king pamaniapat, at e no lubus palakuan. 

Ding Ukum Judges <lbl>1:29</lbl> 	At i Efraim man e no tinabi ding Cananeos a menuknangan king Gezer; nung e menuknangan la ding Cananeos king libutad da king Gezer. 	

Ding Ukum Judges <lbl>1:30</lbl> 	I Zabulon e no tinabi ding manuknangan king Kitron, ni ding manuknangan man king Nahalol; nung e ding Cananeos menuknangan la king libutad da, at meguing makasakup la king pamaniapat. 	

Ding Ukum Judges <lbl>1:31</lbl> 	I Aser e no tinabi ding manuknangan king Acco, ni ding manuknangan man king Sidon, ni ding king Ahlab, ni ding king Aczib ni ding king Helba, ni ding king Afic, ni ding king Rehob; 	

Ding Ukum Judges <lbl>1:32</lbl> 	Dapot ding Aseritas menuknangan la king libutad da ding Cananeos, ding manuknangan king labuad; uling e ro tinabi. 	

Ding Ukum Judges <lbl>1:33</lbl> 	I Naftali e no tinabi ding manuknangan king Bet-semes, ni ding manuknangan king Bet-anat; nung e menuknangan ya king libutad da ing Cananeos, ding manuknangan king labuad: makanian man ding manuknangan king Bet-semes at king Bet-anat, meguing mesakup la king pamaniapat. 	

Ding Ukum Judges <lbl>1:34</lbl> 	At ding Amoreos pinilit do ding anak nang Dan a pepapuntan king karinan a bunduk-bundukan; uling e ro pepaintulutan kuldas king libis; 	

Ding Ukum Judges <lbl>1:35</lbl> 	Dapot ding Amoreos makapanuknangan la king bunduk ning Heres, king Aijalon, at king Saalbim: makanian man miniambut ya ing gamat na ning bale nang Jose nanupata mesakup la king pamaniapat. 	

Ding Ukum Judges <lbl>1:36</lbl> 	At ing angganan da ding Amoreos manibat king ukiatan na ning Acrabim, manibat ya king batu, at paitas. 

Ding Ukum Judges <lbl>2:1</lbl> 	At ing angel nang Guinu sinampa ya king Boquim manibat king Gilgal. At sinabi na, pepasampan dakayu a menibat Egipto, at dela rako king labuad a simpa ku karing kekong mangatua; at sinabi ku, E ku labagan kapilan man ing tipan ku kekayu: 	

Ding Ukum Judges <lbl>2:2</lbl> 	At ikayu e ko gawang tipan karing manuknangan king labuad a iti; lasakan yula ding karelang altares. Dapot e ko mekiramdam king kanakung siwala: baket depatan yu iti? 	

Ding Ukum Judges <lbl>2:3</lbl> 	Inya aku man sinabi ku, E ko itabi manibat king arapan yu: nung e maguing anti lang suksuk karing kekong katalindikingan, at ding karelang dioses maguing metung lang silu kekayu. 	

Ding Ukum Judges <lbl>2:4</lbl> 	At milyari, kanitang ing angel nang Guinu asabi no deting amanu karing anggang anak na ning Israel, king ing balayan sikan na ing keang siwala at kiniak. 	

Ding Ukum Judges <lbl>2:5</lbl> 	At inaus dang Boquim ing laguiu ning karinan a ita; at dinaun la karin kang GUINU. 	

Ding Ukum Judges <lbl>2:6</lbl> 	Ngeni kanitang i Josue apalakuan na na ing balayan, ding anak na ning Israel mine la balang metung king karelang mana barang bandian ing labuad. 	

Ding Ukum Judges <lbl>2:7</lbl> 	At ing balayan sinuyu kang GUINU karing sablang aldo nang Josue, at karing sablang aldo ra ding makatuang mitagan a mebie kayabe nang Josue, a menakit king anggang mangaragul a dapat a depatan nang GUINU dikil king Israel. 	

Ding Ukum Judges <lbl>2:8</lbl> 	At i Josue a anak nang Nun, a talasuyu nang Guinu, mete ya, king tuang dinalan at apulung banua. 	

Ding Ukum Judges <lbl>2:9</lbl> 	At kitkut de king angganan na ning keang sariling mana king Timnat-heres, king karinan a bunduk-bundukan na ning Efraim, king paralaya na ning bunduk ning Gaas. 	

Ding Ukum Judges <lbl>2:10</lbl> 	At anti naman ing sablang daing ita miagum la karing karelang mangatua: at tinalakad la ding aliwang dai kaibat da, a e re balu i GUINU, ni ing dapat man a depatan na dikil king Israel. 	

Ding Ukum Judges <lbl>2:11</lbl> 	At ding anak na ning Israel dinapat lang marawak king panlalawe nang GUINU, at sinuyu la karing Baalim; 	

Ding Ukum Judges <lbl>2:12</lbl> 	At pepaimburisan de I GUINU, ing Dios da ding karelang mangatua, a kinanua karela king labuad na ning Egipto, at tinuki la karing aliwang dioses, karing dioses da ding balayan a makapatulug karela, at dinuku la king arapan da: at pemungkasian de king mua i GUINU. 

Ding Ukum Judges <lbl>2:13 </lbl>	At pepaimburisan de i GUINU, at sinuyu la kang baal at kang as-tarot. 	

Ding Ukum Judges <lbl>2:14</lbl> 	At ing mua nang GUINU milablab salang king Israel, at binie nala king gamat da ding manlub a minlub karela; at pisali nala king gamat da ding karelang kasalang king makapatulug, nanupata e no mitalakad maluat king arapan da ding karelang kasalang. 

Ding Ukum Judges <lbl>2:15</lbl> 	Nu la man mine, ing gamat nang GUINU makalaban ya karela king pangarawak, anti mo ing sinabi nang GUINU, at anti mo ing simpa nang GUINU karela: at megutgut lang bina. 

Ding Ukum Judges <lbl>2:16</lbl> 	At mitalakad yang ukum i GUINU, a migligtas karela king gamat da ding minlub karela. 

Ding Ukum Judges <lbl>2:17</lbl> 	At makanian man e la mekiramdam karing karelang ukum; uling memialung lang patutut karing aliwang dioses, at dinuku la karela: pepailili lang malagua king dalan a lekaran da ding karelang mangatua, king pamamintu karing utus nang GUINU; dapot ila e ra depatan ing makanian. 	

Ding Ukum Judges <lbl>2:18</lbl> 	At inyang italakad nong ukum GUINU, kanita i GUINU mamantabe ya king ukum, at linigtas nala king gamat da ding karelang kasalang king sablang aldo na ding ukum: uling sinisi ya i Guinu king uli ning karelang dalung king uli ra ding menalipit karela at ding mengulu karela. 	

Ding Ukum Judges <lbl>2:19</lbl> 	Dapot milyari, pangamate na ning ukum, king mibalik la, at lalu la pang merawak a maiguit karing karelang mangatua, king pamanuki karing aliwang dioses barong suyuwan, at balang duku karela; e la tinuknang karing karelang dapat, ni king karelang paralan a kesiasan lub. 

Ding Ukum Judges <lbl>2:20</lbl> 	At ing mua nang Guinu milablab salang king Israel; at ngana, Anti ning ing bansang iti lepastangan na ing tipan ku a inutus ku karing karelang mangatua, at e ra pekiramdaman ing siwala ku; 	

Ding Ukum Judges <lbl>2:21</lbl> 	Aku man manibat ngeni e ku no itabi king arapan da ding bansa a likuan nang Josue kanitang mate ya; 

Ding Ukum Judges <lbl>2:22</lbl> 	Bang king pamamilatan da asubuk ku ing Israel, nung tuntunan da ing dalan nang GUINU bang lumakad la kaniti, anti mo ing pamamintu ra ding karelang mangatua kaniti, o ali. 	

Ding Ukum Judges <lbl>2:23</lbl> 	Inya likuan nong GUINU ding bansang deta, a e no tinabing marapal; ni binie man king gamat nang Josue. 	

Ding Ukum Judges <lbl>3:1</lbl> 	Ngeni oreti ila ding bansa a likuan nang GUINU, banang asubuk ing Israel king pamamilatan da, nung pilan at pilan la pin ding king Israel a e mekabalu karing anggang pamakipamuk ning Canaan; 

Ding Ukum Judges <lbl>3:2</lbl> 	Baramung abalu ding dai ra ding anak na ning Israel, banong ituru king pamakipamuk, ita mu mang e makibalu kaniti king minuna: 	

Ding Ukum Judges <lbl>3:3</lbl> 	Ila pin, ding limang GUINU ra ding Filisteos, at ding anggang Cananeos, at ding Sidonios, at ding Heveos a manuknangan king bunduk na ning Libano, manibat king bunduk na ning baal-hermon angga king piluluban na ning Hamat. 	

Ding Ukum Judges <lbl>3:4</lbl> 	At mitagan la, bang masubuk ing Israel king pamamilatan da, bang mabalu nung pakiramdaman do ding utus nang GUINU, a inutus na karing karelang mangatua king pamamilatan nang Moises. 

Ding Ukum Judges <lbl>3:5</lbl> 	At ding anak na ning Israel menuknangan la king libutad da ding Cananeos, ding Heteos, at ding Amoreos, at ding Perezeos, at ding Heveos, at ding Jebuseos: 

Ding Ukum Judges <lbl>3:6</lbl> 	At kinua rala ding anak dang babai barong maguing asawa, at ding anak dang babai binie ro karing anak dang lalaki, at sinuyu la karing karelang dioses. 	

Ding Ukum Judges <lbl>3:7</lbl> 	At ding anak na ning Israel depatan da ing marawak king panimanman nang GUINU, at kelinguan de i GUINU a karelang Dios, at sinuyu la karing baalim at karing Asherot. 	

Ding Ukum Judges <lbl>3:8</lbl> 	Inya pin milablab ing mua nang GUINU salang king Israel, at pisali nala king gamat nang Cusan-risataim a ari king Mesopotamia: at sinuyu la ding anak na ning Israel kang Cusan-risataim walung banua. 	

Ding Ukum Judges <lbl>3:9</lbl> 	At inyang ding anak na ning Israel dinalung la kang GUINU, i GUINU mitalakad yang metung a mangabus karing anak na ning Israel, a ya ing migligtas karela, ya pin i Otniel a anak nang Kenaz, a wali nang Caleb. 	

Ding Ukum Judges <lbl>3:10</lbl> 	At ing Espiritu nang GUINU dinatang ya kea, at inatulan na ing Israel; at linual ya king pamakipamuk, at i GUINU binie ne king gamat na i Cusanrisataim a ari Mesopotamia: at ing gamat na miniambut ya salang kang Cusanrisataim. 

Ding Ukum Judges <lbl>3:11</lbl> 	At mika ating kapainawan ing labuad apatapulung banua. At mete ya i Otniel a anak nang Kenaz. 	

Ding Ukum Judges <lbl>3:12</lbl> 	At depatan dang pasibayu ding anak na ning Israel ing marawak king panimanman nang GUINU: at i GUINU pepasiknangan ne i Eglon a ari king Moab salang king Israel, uling depatan da ing marawak king panimanman nang GUINU. 	

Ding Ukum Judges <lbl>3:13</lbl> 	At tinipun nala kea ding anak nang Ammon at Amalec; at mine ya at sigatan na ing Israel, at bindian da ing ciudad da ding dutung a palma. 	

Ding Ukum Judges <lbl>3:14</lbl> 	At ding anak na ning Israel sinuyu la kang Eglon a ari king Moab, labingwalung banua. 	

Ding Ukum Judges <lbl>3:15</lbl> 	Dapot inyang ding anak na ning Israel dinalung la kang GUINU, i GUINU mitalakad yang metung a mangabus karela, i Ehud a anak nang Gera, a Benjamita, lalaki yang kinaili. At ding anak na ning Israel peparala lang buis king pamamilatan na kang Eglon a ari king Moab. 

Ding Ukum Judges <lbl>3:16</lbl> 	At i Ehud guinawa yang kea metung a punyal a ating adua taram, atin yang metung a siku king kaba; at tekas ne king lalam na ning keang imalan, nangan king puad nang wanan. 

Ding Ukum Judges <lbl>3:17</lbl> 	At inain na ing buis kang Eglon a ari king Moab: ngeni i Eglon metung yang lalaking binang mataba. 

Ding Ukum Judges <lbl>3:18</lbl> 	At pangaibat na nang ayain ing buis, pepalakuan na ing balayan a migdala king buis. 	

Ding Ukum Judges <lbl>3:19</lbl> 	Dapot ya mibalik ya manibat king kabatuan a atiu king siping ning Gilgal, at sinabi na, Atin kung metung a daralan a balita a lijim keka, Oh ari. At sinabi na, Magtajimik ka. At meko la ding anggang atiu makatalakad king siping na. 	

Ding Ukum Judges <lbl>3:20</lbl> 	At i Ehud mine ya kea; at makalukluk ya a magsasarili king marimlang silid a matas. At sinabi nang Ehud, Atin kung daralan a balita keka a ibat king Dios. At tinalakad ya king keang luklukan. 	

Ding Ukum Judges <lbl>3:21</lbl> 	At liwal neng Ehud ing gamat nang kaili, at begut ne ing punyal a ibat king keang puad a wanan, at siksak ne king keang katawan: 	

Ding Ukum Judges <lbl>3:22</lbl> 	At ing kapitna na man linub a makatuki king taram; at misara ing taba king taram, uling e ne begut ing punyal king katawan na; at linsut ya king gulut. 

Ding Ukum Judges <lbl>3:23</lbl> 	Kanita linual ya i Ehud king piluluban, at kebat no ding pasbul king matas a silid kea, at sinusi nala. 	

Ding Ukum Judges <lbl>3:24</lbl> 	Ngeni inyang mako ne, ding ipus na dinatang la; at ikit da, at, oini, ding pasbul ning matas a silid makasusi la; at sinabi ra, Katutuan king tatakpan nala ding keang bitis king keang silid a matas. 

Ding Ukum Judges <lbl>3:25</lbl> 	At menaya la angga king mipakarine la; at, oini, e no biklat ding pasbul ning matas a silid: inya kinua re ing sulut, at biklat dala; at, oini, ing karelang guinu makalangan yang mete king labuad. 	

Ding Ukum Judges <lbl>3:26</lbl> 	At tinakas ya i Ehud kabang manaya la, at dinalan ya king nangan na karin ning kabatuan, at tinakas yang mine king Seira. 

Ding Ukum Judges <lbl>3:27</lbl> 	At milyari, pamaniatang na, king tiniup yang metung a pakakak king karinan a bunduk-bundukan ning Efraim; at ding anak na ning Israel kinuldas lang kayabe na manibat king karinan a bunduk-bundukan, at ya mumuna ya karela. 

Ding Ukum Judges <lbl>3:28</lbl> 	At sinabi na karela, Tuki ko kanaku; uling i GUINU binie no king kekong gamat ding Moabitas a kekong kasalang. At kinuldas lang tinuki kea, at kinua ro ding dalakitan ning Jordan a makatulid karing Moabitas, at e ra tilutan a ing ninumang tau dalakit ya karin. 	

Ding Ukum Judges <lbl>3:29</lbl> 	At sinugat la king Moab king panaun a ita a ating apulung libung lalaki, ing balang lalaking malebuaran, at ing balang lalaking matapang; at alang mitagan metung mang lalaki. 

Ding Ukum Judges <lbl>3:30</lbl> 	Makanian misuku ing Moab king aldo ita king lalam nang gamat ning Israel. At ing labuad pepainawang walungpulung banua.

Ding Ukum Judges <lbl>3:31</lbl> 	At kaibat na sinalisi ya i Samgar a anak nang Anat, a ya ing sinugat karing Filisteos karing anam a dalan a lalaki king pamamilatan ning metung a sagung vaca: at linigtas na naman ing Israel. 

Ding Ukum Judges <lbl>4:1</lbl> 	At ding anak na ning Israel pasibayu dinapat lang marawak king panimanman nang GUINU, pangamate nang Ehud. 	

Ding Ukum Judges<lbl> 4:2</lbl> 	At pisali nong GUINU king gamat nang Jabin a ari king Canaan, a migari king Hazor; a ing capitan king ejercitong iti ya i Sisera, a menuknangan king Haroset da ding Gentiles. 	

Ding Ukum Judges <lbl>4:3</lbl> 	At dinalung la ding anak na ning Israel kang GUINU: uling atin yang siam a dalan a carrong bakal; at inalipit nong bina ding anak na ning Israel king lub ning aduangpulung banua. 	

Ding Ukum Judges<lbl> 4:4</lbl> 	Ngeni i Debora, a metung a profetisa, a asawa nang Lapidot, inatulan na ing Israel king panaun a ita. 	

Ding Ukum Judges<lbl> 4:5</lbl> 	At menuknangan ya king lalam na ning dutung nang palmang Debora, king pilatan ning Rama at Bet-el king karinan a bunduk-bundukan nang Efraim: at ding anak na ning Israel mine la kea tungkul king pangayatul. 	

Ding Ukum Judges <lbl>4:6</lbl> 	At mitubud ya at pepayaus ne i Barac a anak nang Abinoam manibat king Cades-naftali, at sinabi na kea, E na inutus GUINU, a Dios ning Israel, ngana, Ume ka at sumulung king bunduk ning Tabor, at mituki kang apulung libung lalaki karing anak nang Naftali at karing anak nang Zabulon? 

Ding Ukum Judges <lbl>4:7</lbl> 	At aku idulung ke keka king ilug ning Kison, i Sisera, a capitan king tapuk nang Jabin, pati na ding keang carro at ding keang keraklan; at ibie ke king kekang gamat. 	

Ding Ukum Judges <lbl>4:8</lbl> 	At sinabi nang Barac kea, Nung tuki ka kanaku, kanita ume ku; dapot nung e ka tuki kanaku, e ku ume. 	

Ding Ukum Judges <lbl>4:9</lbl> 	At sinabi na, Tune a tuki ku keka: makanian man, ing lakad a ibalaus mu e maguing king kapurian mu; uling king gamat na ning metung a babai pisali neng GUINU i Sisera. At i Debora tinalakad ya, at mine ya a kayabe nang Barac king Cades. 

Ding Ukum Judges <lbl>4:10</lbl> 	At i Barac inaus ne i Zabulon at i Naftali ilang adua king Cades; at sinampa la ding apulung libung lalaki a katuki na: at i Debora sinampa yang kayabe na. 

Ding Ukum Judges <lbl>4:11</lbl> 	Ngeni i Heber a Kineo kinawani ya karing aliwang Kineos, karing anak na ping Hobab a bayo nang Moises, at telakad ne ing keang kubu angga king encina king Zaananim, a atiu king siping ning Cades. 	

Ding Ukum Judges <lbl>4:12</lbl> 	At pepabalu ra kang Sisera king i Barac a anak nang Abinoam sinampa ya king bunduk ning Tabor. 

Ding Ukum Judges <lbl>4:13</lbl> 	At pipamisan nong miabeabe Sisera ding anggang keang carro, siam lang dalan a carrong bakal pin, at ing mabilug a balayan a kayabe na, manibat king Haroset da ding Gentiles, angga king ilug na ning Kison. 	

Ding Ukum Judges <lbl>4:14</lbl> 	At sinabi nang Debora kang Barac, Talakad ka; uling iti ya ing aldo a binie neng GUINU i Sisera king kekang gamat: e ya wari linual i GUINU king arapan mo? Inya kinuldas ya i Barac manibat king bunduk ning Tabor at apulu lang libung lalaki ding katuki na.

Ding Ukum Judges <lbl>4:15</lbl> 	At guitgutan neng GUINU i Sisera, at ding anggang carro na, at ing mabilug nang ejercito, king taram na ning talibung king arapan nang Barac; at i Sisera kinuldas ya king keang carro, at tinakas ya karing keang bitis. 

Ding Ukum Judges <lbl>4:16</lbl> 	Dapot i Barac tegal no ding carro, at ing ejercito, angga king Haroset da ding Gentiles: at ing mabilug a ejercito nang Sisera miragsa king uli ning taram ning talibung; alang metung mang lalaking mitagan. 	

Ding Ukum Judges <lbl>4:17</lbl> 	Makanian man I Sisera tinakas yang marayu a pupulai angga king kubu nang Jael a asawa nang Heber a Kineo; uling ating kapayapan kari Jabin a ari king Hazor at king bale nang Heber a Kineo. 	

Ding Ukum Judges <lbl>4:18</lbl> 	At i Jael linual yang selubungan ne i Sisera, at sinabi na kea, Lungub ka, guinu ku, mibalik ka keni kanaku; e ka tatakut. At mibalik ya kea king kilub ning kubu, at tikpan ne king metung a galut. 

Ding Ukum Judges <lbl>4:19</lbl> 	At sinabi na kea, Dinan muku, pagamuamu ku keka, ditak a danum a inuman; uling mau ku. At biklat ne ing metung a botellang gatas, at pepainum ne, at kilubutan ne. 	

Ding Ukum Judges <lbl>4:20</lbl> 	At sinabi na kea, Talakad ka king pasbul ning kubu, at malyari, nung ating ninumang taung datang at ikutang na keka, at ngana, Ating ninumang tau kete? king sabian mu mu kea, Ala. 	

Ding Ukum Judges <lbl>4:21</lbl> 	Kanita i Jael a asawa nang Heber kinanua yang metung a tulus ning kubu, at tinalan yang metung a pamukpuk, at inayan neng pakakalale, at pinaku ne ing tulus karing keang pipatsian, at linsut yang tinarak king gabun; uling atiu king tudtud a malalam; nung inya mebungsul ya at mete. 	

Ding Ukum Judges <lbl>4:22</lbl> 	At, oini, anti ning i Barac tegalan ne i Sisera, linual ya i Jael baneng salubungan, at sinabi na kea, Ume ka keni, at ipakit ke keka ing lalaking panintunan mu. At lepitan ne; at, oini, i Sisera makalangan yang mete, at ing tulus ning kubu atiu karing pipatsian na. 	

Ding Ukum Judges <lbl>4:23</lbl> 	Makanian neng pepasukuan ning Dios king aldo a ita i Jabin a ari king Canaan king arapan da ding anak na ning Israel.

Ding Ukum Judges <lbl>4:24</lbl> 	At miniambut yang labis at labis ing gamat da ding anak na ning Israel salang kang Jabin a ari king Canaan, angga king asintang de i Jabin a ari king Canaan. 	

Ding Ukum Judges <lbl>5:1</lbl> 	Kanita king aldo a ita dinalit ya i Debora at i Barac a anak nang Abinoam, ngara, 

Ding Ukum Judges <lbl>5:2</lbl> 	King uli ning ding talataid telan da ing pamanaid king Israel, King uli ning ing balayan inain dang kusa ing sarili ra, Panuanan ye i GUINU. 	

Ding Ukum Judges <lbl>5:3</lbl> 	Pakiramdaman yu, Oh ikong ari; pakiramdaman yu, Oh ikong principes; Aku, aku pin, dalit ku kang GUINU; Dalit kung kapurian kang GUINU, ing Dios ning Israel. 	

Ding Ukum Judges <lbl>5:4</lbl> 	GUINU, kanitang linual ka king Seir, kanitang lumakad ka a menibatan king marangle ning Edom, Ing labuad guinalgal, ding banua man metak la. Wa, ding lulam metak lang danum, 	

Ding Ukum Judges<lbl> 5:5</lbl> 	Ding bunduk minayun la king arapan nang GUINU, Karin pin king Sinai king arapan nang GUINU, ing Dios ning Israel. 	

Ding Ukum Judges <lbl>5:6</lbl> 	Karing aldo nang Samgar a anak nang Anat, Karing aldo nang Jael, milako la laman ding dalan, At ding talapaglakbe linakad la karing landas. 	

Ding Ukum Judges <lbl>5:7</lbl> 	Ding talasakup pepatugut la king Israel, pepatugut la, angga kanitang aku i Debora mibangun ku, King mibangun kung pekaindu na ning Israel. 	

Ding Ukum Judges <lbl>5:8</lbl> 	Pesipamili lang bayung dioses; Kanita mika ating pamipamuk karing pasbulan dalan: Mika atin kayang metung a kalasag o tandus a meakit King libutad ding apatapulung libu king Israel? 	

Ding Ukum Judges <lbl>5:9</lbl> 	Ing kanakung pusu nayun ya karing magpun king Israel, A inain dang kusa ing sarili ra king libutad ning balayan: Panuanan ye i GUINU. 	

Ding Ukum Judges <lbl>5:10</lbl> 	Manalese ko kaniti, ikayung makasake karing maputing asno, Ikong makalukluk karing mangabanding sasapinan, At ikong lalakad karing dalan. 	

Ding Ukum Judges <lbl>5:11</lbl> 	Marayu king inge ding mamana, karing karinan a pisasakluan danum, Karin do ulitan salesayan ding katuliran nang dapat GUINU, Ing keang katuliran ping dapat king keang pamaniakup king Israel. Kanita ing balayan nang GUINU kinuldas karing pasbulan dalan. 	

Ding Ukum Judges <lbl>5:12</lbl> 	Miguising ka, miguising ka, Debora; Miguising ka, miguising ka, dalit kang metung a dalit: Mibangun ka, Barac, at tairan mo ding kekang bijag, ikang anak nang Abinoam. 	

Ding Ukum Judges <lbl>5:13</lbl> 	Kanita kinuldas la ding mitagan karing makamal at king balayan; I GUINU kinuldas ya dikil kaku salang karing mayupaya. 	

Ding Ukum Judges <lbl>5:14</lbl> 	King Efraim menibatan lang kinuldas a ing karelang uyat a atiu kang Amalec; Katuki mu, ya i Benjamin, libutad da ding kekang balayan; King Maquir menibatan la ding pekapun, At king Zabulon ding tatalan king tukud ning pamagpekapun.

Ding Ukum Judges <lbl>5:15</lbl> 	At ding principes nang Isacar kayabe nong Debora; Nung makananu ya i Isacar, makanian ya i Barac; King libis bilusukan de karing keang bitis. King lele ra ding dalan-danum nang Reuben Mika atin yang maragul a pamibule-bule king pusu. 

Ding Ukum Judges <lbl>5:16</lbl> 	Baket linukluk ka king libutad ding kulungan tupa, Bang pakiramdaman ing pamaniaus karing kawan? Karing dalan-danum nang Reuben Mika atin yang mangaragul a pamanaliksik king pusu. 	

Ding Ukum Judges <lbl>5:17</lbl> 	I Gilead menuknangan ya king nangan na karin ning Jordan: At I Dan, baket melakuan ya karing daung? I Aser makalukluk ya pa king pampang ning dayatmalat, At manuknangan ya karing keang batis. 

Ding Ukum Judges <lbl>5:18</lbl> 	I Zabulon metung yang balayan a papayalang kabaldugan karing karelang bie king kamatayan, At i Naftali, karing mangatas a karinan king marangle. 	

Ding Ukum Judges <lbl>5:19</lbl> 	Dinatang la ding ari at mekipamuk la; Kanita mekipamuk la ding ari ning Canaan, King Taanac a atiu karing siping ning danuman ning Megido: E la kinanuang pakinabang a kualta. 	

Ding Ukum Judges <lbl>5:20</lbl> 	Manibat banua mekipamuk la ding batuin, Manibat karing karelang pamanlakad mekipamuk la kang Sisera. 	

Ding Ukum Judges <lbl>5:21</lbl> 	Ing ilug ning Kison pelisan nala, Ing matuang ilug a ita, ing ilug ning Kison. Oh kaladua ku, isulung mung lakad kambe ning sikanan. 

Ding Ukum Judges <lbl>5:22</lbl> 	Kanita ding kaku ding kabayu dinalpak la king uli ning pamanialakab, ing pamanialakab ding karelang mangasikan. 	

Ding Ukum Judges <lbl>5:23</lbl> 	Isumpa ye i Meroz, sinabi na ning angel nang GUINU, Isumpa yong kapaitpaitan ding manuknangan kaniti, Uling e la mine king saup nang GUINU, King saup nang GUINU salang karing masikanan. 

Ding Ukum Judges <lbl>5:24</lbl> 	Nuan ya karing anggang babai i Jael, A asawa nang Heber a Kineo; Nuan ya karing anggang babai king kubu. 	

Ding Ukum Judges <lbl>5:25</lbl> 	Miniawad yang danum, at gatas ing binie na kea; Pigdala neng mantequilla king mal a pinggan.

Ding Ukum Judges <lbl>5:26</lbl> 	Binili ne ing keang gamat king tulus ning kubu, At ing gamat nang wanan king pamukpuk ding talapaniapat; At king pamamilatan na ning pamukpuk sinugat ne i Sisera, siksakan neng menaglus ing keang buntuk; Wa, tinusuk ne at tinarak karing keang pipatsian. 

Ding Ukum Judges <lbl>5:27</lbl> 	Karing keang bitis dinuku ya, miragsa ya, mikera ya; Karing bitis na dinuku ya, miragsa ya: Nung nu ya dinuku, karin ya miragsang mete. 

Ding Ukum Judges <lbl>5:28</lbl> 	Manibat king awang tinando ya, at kinulisak, Ing indu nang Sisera kinulisak yang manibat karing silipan, Baket ing keang carro maluluat ya king panyatang? Baket melumeme la ding parulang da ding keang carro? 

Ding Ukum Judges <lbl>5:29</lbl> 	Ding mangabiasa nang babai mekibat la kea, Wa, ya mu rin ing mekibat king keang sarili, 	

Ding Ukum Judges <lbl>5:30</lbl> 	Ela wari menakit, e ra wari pirake ing meakua? Metung a dalaga, aduang dalaga king balang metung a lalaki; Kang Sisera ing metung a meakua king kilayan a imalan, Metung a meakuang imalan a kilayan a pemutian, Karing imalan a kilayan a pemutian karing aduang katalindikingan, karing batal da ding meakua? 	

Ding Ukum Judges <lbl>5:31</lbl> 	Inya pabustan lang mangamate ding anggang kekang kasalang, Oh GUINU: Dapot pabustan mo ding lulugud kea a maguing anti la mong aldo nung lulual ya king keang sikanan. At ing labuad mika kapainawan apatapulung banua.

Ding Ukum Judges <lbl>6:1</lbl> 	At ding anak na ning Israel depatan da ing marawak king panimanman nang GUINU: at binie nong GUINU king gamat nang Midian pitung banua. 

Ding Ukum Judges <lbl>6:2</lbl> 	At ing gamat nang Midian miniaul ya salang king Israel; at king uli nang Midian ding anak na ning Israel guinawa lang lukib a atiu karing bunduk, at karing kueba, at karing kutang matibe. 	

Ding Ukum Judges <lbl>6:3</lbl> 	At makanian pin, kanitang ing Israel mekatanam la, karin la sinampa ding Midianitas, at ding Amalecitas, at ding anak king aslagan; sinampa lang salang karela; 	

Ding Ukum Judges <lbl>6:4</lbl> 	At menalakad lang salang karela, at sinintang da ing bunga na ning labuad, angga king miras ka Gaza, at e ka milakuan nanumang bague king Israel, ni tupa, ni vaca, ni asno. 	

Ding Ukum Judges <lbl>6:5</lbl> 	Uling sinampa lang kayabe ro ding karelang kawan a vaca at ding karelang kubu; linub la a anti la mong durun king karakal; ila at ding karelang camello ala lang bilang: at linub la king labuad barang sintangan iti. 	

Ding Ukum Judges <lbl>6:6</lbl> 	At ing Israel mibaba yang bina uli ning Midian; at ding anak na ning Israel dinalung la kang GUINU. 	

Ding Ukum Judges <lbl>6:7</lbl> 	At milyari, kanitang ding anak na ning Israel dinalung la kang GUINU king uli na ning Midian, 	

Ding Ukum Judges <lbl>6:8</lbl> 	King i GUINU pepabal yang metung a manula karing anak ning Israel: at sinabi na karela, Makanian ing sasabian nang GUINU, ing Dios ning Israel, aku dela rako a menibatan Egipto, at kinua rako king bale na ning pangayalipan; 	

Ding Ukum Judges <lbl>6:9</lbl> 	At aku linigtas dakayu king gamat da ding Egipcios, at king gamat da ding anggang menalipit kekayu, at tinabi kula a menibat king arapan yu, at binie ku kekayu ing labuad da; 	

Ding Ukum Judges <lbl>6:10</lbl> 	At sinabi ku kekayu, Aku i GUINU a kekong Dios; e ko tatakut karing dioses da ding Amoreos, a nung kenu labuad ing kekong panuknanganan. Dapot e yu pekiramdaman ing siwala ku. 	

Ding Ukum Judges <lbl>6:11</lbl> 	At dinatang ya ing angel nang GUINU, at linukluk ya king lalam na ning metung a encina a atiu king Ofra, a bandi nang Joas a Abiezrita: at i Gideon a anak na papaldu yang trigo king pipapaslan alak, banang isalikut karing Midianitas. 	

Ding Ukum Judges <lbl>6:12</lbl> 	At ing angel nang GUINU pepakit ya kea, at sinabi na kea, I GUINU mamantabe ya keka, ika a lalaking masikanan king katapangan. 	

Ding Ukum Judges <lbl>6:13</lbl> 	At i Gideon sinabi na kea, Oh, guinu ku, nung i GUINU mamantabe ya kekami, bakit pin ing sablang iti dimpa kekami? at nukarin la ding anggang makapagmulala nang dapat a selita ra kekami ding kekeng mangatua, a sinabi ra, E nakata wari delang GUINU a menibat Egipto? dapot ngeni i GUINU inugse nakami, at binie nakami king gamat na ning Midian. 

Ding Ukum Judges <lbl>6:14</lbl> 	At linawe neng GUINU, at sinabi na, Ume ka king sikanan mung iti, at iligtas mu ing Israel manibat king gamat na ning Midian: e raka wari tinubod? 	

Ding Ukum Judges <lbl>6:15</lbl> 	At ya sinabi na kea, Oh, Guinu, makananu kung iligtas ing Israel? oini, ing kakung sapni ya ing pakakalulung dili king Manases, at aku ing malating dili king bale nang ibpa ku. 	

Ding Ukum Judges <lbl>6:16</lbl> 	At sinabi na keang GUINU, Tune a mantabe ku keka, at ika sugatan mo ding Midianitas anti mong metung a lalaki. 

Ding Ukum Judges <lbl>6:17</lbl> 	At sinabi na kea, Nung ngeni menakit kung kalam king kekang panimanman, pakitanan mukung metung a tanda king ika ing makisabi kanaku. 	
Ding Ukum Judges<lbl> 6:18</lbl> 	E ka mamako keti, pagamuamu ku keka angga king miras ku keka, at dalan ke ing kakung pagkalub, at ibili ku king arapan mu. At sinabi na, Manaya ku angga king datang kang pasibayu. 	

Ding Ukum Judges<lbl> 6:19</lbl> 	At i Gideon linub ya, at sidia ne ing metung a biserung kambing, at ding mamon a alang levadura a metung a efa ning pamangan: lilan na ing laman king metung a salikap, at dinatuk na ing sabo king metung a kuran, at liwal nang dela kea king lalam ning encina, at inarap na iti. 	

Ding Ukum Judges <lbl>6:20</lbl> 	At sinabi na ning angel ning Dios kea, Kuanan mu ing laman at ding mamon a alang levadura, at itumpak mo king babo na ning batung iti, at ibulus mu ing sabo. At makanian ing depatan na. 

Ding Ukum Judges <lbl>6:21</lbl> 	Kanita ing angel nang GUINU pepalsut ne ing sepu na ning tukud a atiu king keang gamat, at tigkilan na ing laman at ding mamon a alang levadura; at linual ing api king batu, at timpusan na ing laman at ding mamon a alang levadura; at ing angel nang GUINU mewala ya king keang panimanman. 	

Ding Ukum Judges <lbl>6:22</lbl> 	At ikit nang Gideon king ya ing angel nang GUINU; at sinabi nang Gideon, Ay, Oh Guinung GUINU! uling ikit ke ing angel nang GUINU lupa at lupa. 

Ding Ukum Judges <lbl>6:23</lbl> 	At i GUINU sinabi na kea, Kapayapan keka; e ka tatakut: e ka mate. 	

Ding Ukum Judges <lbl>6:24</lbl> 	Kanita i Gideon mitalakad yang metung a altar karin kang GUINU at inaus neng Guinu-salom: angga king aldo ngeni atiu pa king Ofra ra ding Abiezritas. 

Ding Ukum Judges <lbl>6:25</lbl> 	At milyari king bengi mu ring ita, king sinabi nang GUINU kea, Kuanan me ing vaca nang lalaking tata mu, ing kadua ping vacang lalaki a atin nang pitung banua tua, at lasakan me ing altar nang baal a bandi nang ibpa mu, at kuturan me ing Ashera a atiu king siping na; 	

Ding Ukum Judges <lbl>6:26</lbl> 	At mitalakad kang metung a altar kang GUINU a kekang Dios king taluktuk na ning matibe a karinan a iti, king makaayus, at kuanan me ing kaduang vacang lalaki, at miain kang metung a ain a durulukan king dutung na ning Ashera a kuturan mu. 	

Ding Ukum Judges <lbl>6:27</lbl> 	Kanita kinanua ya i Gideon apulung lalaki karing keang ipus, at depatan na ing anti mo ing sinabi nang GUINU kea: at mepalyari, anti ning matakut ya king katubale nang ibpa na at karing lalaki ning ciudad, nanupata e na arapat iti king aldo, king depatan na iti king bengi. 	

Ding Ukum Judges <lbl>6:28</lbl> 	At kanitang ding lalaki king ciudad mibangun lang maranun king abak, oini, ing altar nang baal lasak ya, at ing Ashera a atiu siping na kutud ya, at ing kaduang vacang lalaki miain ya king altar a mitalakad. 	

Ding Ukum Judges <lbl>6:29</lbl> 	At pisabisabi ra ing metung at metung, Ninu ing dinapat king bague a iti? At inyang pangutang da at usisan, sinabi ra, I Gideon a anak nang Joas ya ing dinapat king bague a iti. 	

Ding Ukum Judges <lbl>6:30</lbl> 	Kanita sinabi ra ding lalaki king ciudad kang Joas, Ilual me ing kekang anak, bayang mate, uling lesakan ne ing altar nang baal, at uling kinutud ne ing Ashera a atiu king siping na. 	

Ding Ukum Judges <lbl>6:31</lbl> 	At i Joas sinabi na karing anggang makatalakad a salang kea, Manlualu ko dikil kang baal? o buri yeng iligtas? itang manlualu dikil kea, pabustan yang patayan anggang abak pa; nung dios ya, pabustan yang manlualu dikil king keang sarili, uling lesak ne ning metung ing keang altar. 	

Ding Ukum Judges <lbl>6:32</lbl> 	Inya king aldo a ita inaus neng Jerubaal, a sinabi na, Pabustan yang manlualu i baal salang kea, uling lesak ne ing keang altar. 

Ding Ukum Judges <lbl>6:33</lbl> 	Kanita ding anggang Midianitas at Amalecitas at ding anak king aslagan mitipun lang makapamisan; at linabas la, at menalakad king libis ning Jezreel. 	

Ding Ukum Judges <lbl>6:34</lbl> 	Dapot ing Espiritu nang GUINU mine ya kang Gideon; at tiniup ne ing metung a pakakak; at mitipun ya ing Abiezrita a tinuki kea. 

Ding Ukum Judges<lbl> 6:35</lbl> 	At mipabal yang tubud king mabilug a Manases; at ila man mitipun lang makapamisan a tinuki kea: at mipabal yang tubud king Aser, at king Zabulon, at king Naftali; at sinampa la bang salubung karela. 	

Ding Ukum Judges <lbl>6:36</lbl> 	At sinabi nang Gideon king Dios, Nung iligtas mu ing Israel king pamamilatan na ning kanakung gamat, anti mo ing sinabi mu, 	

Ding Ukum Judges <lbl>6:37</lbl> 	Oini, ibili ke ing metung a balat a lana king babo pidadaran; nung magbili mu king lana ing ambun, at malangi ing mabilug a gabun, kanita abalu ku king iligtas mu ing Israel king pamamilatan na ning gamat ku, anti mo ing sinabi mu. 	

Ding Ukum Judges <lbl>6:38</lbl> 	At makanian ing milyari; uling mibangun yang maranun king kabukasan, at pisla ne ing mabilug a balat ning lana, at apasla na ing ambun king balat, metung a mangkuk a mitmu ing danum.

Ding Ukum Judges <lbl>6:39</lbl> 	At sinabi nang Gideon king Dios, E mu pabustan milalablab ing kekang mua salang kanaku, at maniabi na ku mung misan: pabustan mung subukan ku, pagamuamu ku keka, dapot ya na mu iting misan king pamamilatan na ning balat: pabustan mung langi ngeni king babo ning balat; at king mabilug a gabun mika ating ambun. 

Ding Ukum Judges <lbl>6:40</lbl> 	At ing Dios depatan nang makanian king benging ita; uling malangi king balat mu kabud, at mika ating ambun ing babo ning mabilug a gabun. 

Ding Ukum Judges <lbl>7:1</lbl> 	Kanita i Jerubaal, a ya i Gideon, at ing mabilug a balayan a kayabe na, mibangun lang maranun, at menalakad la king siping ning sibul ning Harod: at ing parang nang Midian atiu king nangan dang paralaya, king siping ning bunduk-bundukan ning More, king libis. 	

Ding Ukum Judges <lbl>7:2</lbl> 	At sinabi nang Guinu kang Gideon, Ing balayan a kayabe mu milalu karakal dikil kanaku bang ibie kula ding Midianitas king karelang gamat, magkang ing Israel magmaragul ya salang kanaku, a sabian na, Ing sarili kung gamat ya ing miligtas kanaku. 	

Ding Ukum Judges <lbl>7:3</lbl> 	Ngeni pin ipasiag mu king daramdaman ning balayan, ngamu, Ninumang tatakut at gagalgal, pabustan yang mibalik at mako manibat king bunduk ning Gilead. At mibalik la kareti ding aduangpulu at aduang libu; at mitagan la ding apulung libu. 	

Ding Ukum Judges <lbl>7:4</lbl> 	At i GUINU sinabi na kang Gideon, Ing balayan milalu pa karakal; idulung mo king danum, at subukan ko dikil keka karin: at mapalyari, itang nung ninu ing sabian ku keka, Iti ume yang kayabe mu, ita ume yang kayabe mu; at ninumang sabian ku keka, Iti e ya ume kayabe mu, ita e ya ume 	

Ding Ukum Judges <lbl>7:5</lbl> 	Inya dinulung na ing balayan king danum: at i GUINU sinabi na kang Gideon, Ing balang metung a dumilat king danum, anti mo ing pamanyilat na ning asu, ya ikawani meng dili na; makanian mu naman ing balang metung a isiklaud no ding keang tud bang minum. 	

Ding Ukum Judges <lbl>7:6</lbl> 	At ing bilang da detang dinilat, a binili re ing gamat da king karelang asbuk, atlu lang dalan a lalaki: dapot ing mabilug a labis ning balayan dinuku lang siniklaud balang minum danum. 

Ding Ukum Judges<lbl> 7:7</lbl> 	At i GUINU sinabi na kang Gideon, King pamamilatan da ding atlung dalan katau a dinilat aku iligtas dakayu, at ibie ko ding Midianitas king kekang gamat; at paburean mung ing mabilug a balayan ume ya balang katau king keang karinan. 

Ding Ukum Judges <lbl>7:8</lbl> 	Nung inya ing balayan migdalang bakal king karelang gamat, at ding karelang pakakak; at pepapuntan nala ding anggang lalaki ning Israel a balang katau king keang kubu, dapot kinawat nala ding atlung dalan a lalaki: at ing parang ning Midian atiu king lalam na king libis. 	

Ding Ukum Judges <lbl>7:9</lbl> 	At milyari king benging ita mu rin, a sinabi nang GUINU kea, Talakad ka, kuldasan mu ing parang; uling binie ku king kekang gamat. 

Ding Ukum Judges <lbl>7:10</lbl> 	Dapot nung tatakut kang kuldas, kuldas ka king parang a kayabe mu i Pura a ipus mu: 	

Ding Ukum Judges <lbl>7:11</lbl> 	At ika damdaman mu nung nanu ing sasabian da; at kaibat na niti mipasiknangan la ding gamat mu balang kuldas king parang. Kanita kinuldas ya a kayabe ne i Pura a ipus na king wakas dang dake ding makasandatang lalaki a atiu king parang. 

Ding Ukum Judges <lbl>7:12</lbl> 	At ding Midianitas at ding Amalecitas at ding anggang anak king aslagan makabili la king libis anti la mong durun king karakal; at ding karelang camello ala lang bilang, anti mo ing balas king pampang ning dayatmalat king karakal. 

Ding Ukum Judges <lbl>7:13</lbl> 	At inyang datang ya i Gideon, oini, ating metung a lalaki a sasalita ne ing metung a paninap king keang kayabe; at ngana, Oini, mekapaninap kung metung a paninap; at, oini, ing metung a mamon a tinape a cebada tinulang ya king parang ning Midian, at linub ya king kubu, at sigatan ne nung inya misaldak ya, at timbalik ne, bang keta ing kubu mibili yang makasakinda. 

Ding Ukum Judges <lbl>7:14</lbl> 	At mekibat ya ing kayabe na at ngana, Iti alang aliwa nung ing talibung nang Gideon a anak nang Joas, a metung a lalaki na ning Israel: binie na ning Dios ing Midian king gamat na at ing anggang ejercito na.

Ding Ukum Judges <lbl>7:15</lbl> 	At milyaring makanian, inyang damdaman nang Gideon ing pangasabi ning paninap, at ing kasalesayan na niti, king sinamba ya; at mibalik ya king parang ning Israel, at ngana, Talakad kayu; uling i GUINU binie na king gamat yu ing ejercito nang Midian. 

Ding Ukum Judges <lbl>7:16</lbl> 	At pirake nala ding atlung dalan a lalaki king atlung tapuk, at binili no karing gamat da ngan ding pakakak, at bangang alang laman, at sulu a atiu karing kilub ding banga. 

Ding Ukum Judges <lbl>7:17</lbl> 	At sinabi na karela, Lawan yuku, at kekong apusan: at, oini, pamaniatang ku king kawawakasan nang dake ning parang, malyari king, nung nanu ing kanakung daptan, makanian mu naman ing deptan yu. 

Ding Ukum Judges <lbl>7:18</lbl> 	Nung tiupan ke ing pakakak, aku at ding anggang kayabe ku, kanita ikayu man tiupan yula ding pakakak king balang nayun ning mabilug a parang at ngayu, Dikil kang GUINU at dikil kang Gideon. 

Ding Ukum Judges <lbl>7:19</lbl> 	Inya i Gideon, at ding dinalan a lalaki a kayabe na, mine la king kawawakasan nang dake ning parang king kamumulan ning pamaglame makalibutad, inyang bayu ra pang binili ing pamaglame; at tiniup do ding pakakak, at pemalbal dong piglasilasi ding banga a atiu karing gamat da. 

Ding Ukum Judges <lbl>7:20</lbl> 	At ding atlung tapuk tiniup do ding pakakak, at bilbal do ding banga, at tinas do ding sulu karing kaili rang gamat, at ding pakakak karing wanan dang gamat a titiupan dala; at kilisak da, Ing talibung nang GUINU at ing kang Gideon. 

Ding Ukum Judges <lbl>7:21</lbl> 	At tinalakad la balang katau king keang karinan a makapatulug king parang; at ing mabilug a ejercito milai; at kinulisak la, at apatakasan dala. 

Ding Ukum Judges <lbl>7:22</lbl> 	At tiniup dala ding atlung dalan a pakakak, at binili neng GUINU ing talibung ning balang katau salang king keang kayabe, at salang king mabilug a ejercito; at tinakas ing ejercito angga king Betsita king nangan ning Zerera, angga king angganan nang Abel-mehola, king siping ning Tabat. 

Ding Ukum Judges <lbl>7:23</lbl> 	At ding lalaki ning Israel mitipun lang makapamisan ding kang Naftali, at ding kang Aser, at ding anggang kang Manases, at tegal de i Midian. 

Ding Ukum Judges <lbl>7:24</lbl> 	At i Gideon pepabal yang tubud king anggang karinan a bunduk-bundukan nang Efraim, ngana, Kuldas kayu salang kang Midian, at agapan yu ing danum king arapan da, angga king Betbara, ing Jordan pin. 

Ding Ukum Judges <lbl>7:25</lbl> 	At kinua rala ding aduang principes king Midian, i Oreb at i Zeeb; at pete re i Oreb king kabatuan nang Oreb, at i Zeeb pete re king pipapaslan alak nang Zeeb, at tegal de i Midian: at dela ro ding buntuk nang Oreb at i Zeeb kang Gideon king nangan na karin ning Jordan. 	

Ding Ukum Judges <lbl>8:1</lbl> 	At ding lalaki ning Efraim sinabi ra kea, Baket sinuyu mu kekami ing makanian, a e muke inaus, kanitang ume kang makipamuk kang Midian? At kemuan deng bina. 	

Ding Ukum Judges <lbl>8:2</lbl> 	At ya sinabi na karela, Nanu ing depatan ku ngeni a kakametung ning kekayu? E wari mayap ing pamagnapnap na karing uvas ning Efraim king kanitang pamamupul nang Abiezer? 

Ding Ukum Judges <lbl>8:3</lbl> 	Ing Dios binie no king gamat yu ding principes ning Midian, i Oreb at i Zeeb: at nanu pin ing arapat ku a kakametung ning kekayu? Kanita dinimla ing mua ra kea, inyang asabi na ita. 

Ding Ukum Judges<lbl> 8:4</lbl> 	At i Gideon miras ya king Jordan, at dinalakit ya, ya, at ding atlung dalan a lalaking kayabe na, tikal na la, makanianman tatagal la pa. 	

Ding Ukum Judges <lbl>8:5</lbl> 	At sinabi na karing lalaki king Sukot, Pagamuamu ku kekayu, dinan yukung tinape dikil king balayan a tutuki kanaku; uling tikal na la, at tatagalan ke i Zeba at i Zalmuna, ding ari king Midian. 	

Ding Ukum Judges <lbl>8:6</lbl> 	At ding principes ning Sucot sinabi ra, Inta wari ding gamat nang Zeba at i Zalmuna ati no ngeni king kekang gamat, bang dinan ming tinape ing kekang tapok? 	

Ding Ukum Judges<lbl> 8:7</lbl> 	At sinabi nang Gideon, Uli niti nung i GUINU aibie na ne i Zeba at i Zalmuna king kanakung gamat, kanita kaku ping guilayan ing kekong laman karing suksuk ning ilang at karing wake masuksuk. 

Ding Ukum Judges <lbl>8:8</lbl> 	At menibat karin sinampa ya king Penuel, at sinabi na namang makanian karela; at ding lalaki ning Penuel pekibatan de anti mo ding lalaki ning Sucot. 

Ding Ukum Judges <lbl>8:9</lbl> 	At sinabi na naman karing lalaki ning Penuel, ngana, Pamibalik kung pasibayu king kapayapan, idagsa ke ing batiawan a iti.

Ding Ukum Judges <lbl>8:10 </lbl>	Ngeni i Zeba at i Zalmuna atilu king Carcor, at ding karelang ejercitos a kayabe ra, a ating labinglimang libung lalaki, ding anggang mitagan king mabilug a ejercito karing anak king aslagan; uling miragsa la ding dinalan at aduangpulung libung lalaki a megut talibung. 	

Ding Ukum Judges <lbl>8:11</lbl> 	At sinampa ya i Gideon king dalan da ding manuknangan karing kubu king aslagan na ning Noba at Jogbea, at sinugat na ing ejercito; uling ing ejercito tajimik. 	

Ding Ukum Judges <lbl>8:12</lbl> 	At tinakas la i Zeba at Zalmuna; at ya tegal nala; at kinua nala ding aduang ari ning Midian, i Zeba at i Zalmuna, at guitgutan na ing mabilug a ejercito. 	

Ding Ukum Judges <lbl>8:13</lbl> 	At i Gideon a anak nang Joas mibalik ya a ibat king pamipamuk ibat king ukiatan ning Heres. 	

Ding Ukum Judges <lbl>8:14</lbl> 	At arakap ne ing metung a kayanakan a lalaki karing lalaki ning Sucot, at penusisan na kea: at selese no kea ding principes ning Sucot, at ding makatua na niti, pitu lang pulu at pitung lalaki. 

Ding Ukum Judges <lbl>8:15</lbl> 	At mine la karing lalaki ning Sucot, at sinabi na, Oini i Zeba at Zalmuna, tungkul karela palaraman yuku, ngayu, Inta wari ding gamat nang Zeba at i Zalmuna ati no ngeni king kekang gamat, bang dinan milang tinape ding kekang tau a tikal? 	

Ding Ukum Judges <lbl>8:16</lbl> 	At kinua nala ding makatua ning ciudad, at ding suksuk ning ilang at wake masuksuk, at king pamamilatan da deti tiru nala ding lalaki king Sucot. 	

Ding Ukum Judges<lbl> 8:17</lbl> 	At lesakan naya ing batiawan ning Penuel, at pete nala ding lalaki ning ciudad. 	

Ding Ukum Judges <lbl>8:18</lbl> 	Kanita sinabi na kang Zeba at kang Zalmuna, Nanu lang lalaki ding pete yu king Tabor? At mekibat la, Nung makananu ka, makanian la; balang metung katulad de ding anak na ning metung a ari. 	

Ding Ukum Judges <lbl>8:19</lbl> 	At sinabi na, Kapatad kula, anak nalang indu ku: anti ning mabie ya i GUINU, nung linigtas yong mabie, e rako patayan. 	

Ding Ukum Judges <lbl>8:20</lbl> 	At sinabi na kang Jeter a keang pangane, Talakad ka, at patayan mula. Dapot ing kayanakan e ne begut ing keang talibung; uling mitakutan ya, uling kayanakan ya pa. 

Ding Ukum Judges <lbl>8:21</lbl> 	Kanita sinabi nang Zeba at i Zalmuna, Talakad ka, at dalusungan mukami; uling nung makananu ya ing tau, makanian ing keang sikanan. At tinalakad ya i Gideon, at pete ne i Zeba at i Zalmuna, at kinua no ding telasukle a atiu king batal da ding karelang camello. 

Ding Ukum Judges <lbl>8:22</lbl> 	Kanita ding lalaki king Israel sinabi ra kang Gideon, Sumakup ka kekami, ika at ing anak mu, at ing anak na pa ning kekang anak; uling linigtas mukami king gamat nang Midian. 	

Ding Ukum Judges <lbl>8:23</lbl> 	At i Gideon sinabi na karela, E ku sumakup kekayu, ni ing kakung anak e ya sumakup kekayu: i GUINU ya ing sumakup kekayu. 

Ding Ukum Judges <lbl>8:24</lbl> 	At sinabi nang Gideon karela, Maniawad kung metung a kayaduanan kekayu, ing balang metung kekayu dinan nakung metung a tingga king keang ikua. (Uling ila atin lang guintung tingga, uling Ismaelitas la). 

Ding Ukum Judges <lbl>8:25</lbl> 	At ila mekibat la, Ibabie mila king ganap a kaburian. At miladlad lang metung a balabal, at initsa ro karin balang katau karela ding tingga king keang ikua. 	

Ding Ukum Judges <lbl>8:26</lbl> 	At ing timbang da ding tinggang guintu a inawad na libu at pitung dalan a siclong guintu; subali pa karing telasukle, at ding iyas a sasabit, at ing imalan a purpura a susulud ding ari king Midian, at subali pa karing talikala a atiu karing batal da ding camello. 

Ding Ukum Judges <lbl>8:27</lbl> 	At guewa neng efod Gideon, at binili ne king keang ciudad, king Ofra pin: at ing mabilug a Israel minialung king patutut king pamanuki kaniti karin; at milyaring metung a silu kang Gideon, at king keang bale. 	

Ding Ukum Judges <lbl>8:28</lbl> 	Makanian yang misuku ing Midian king arapan da ding anak na ning Israel, at e ra no tinas ding karelang buntuk. At ing labuad mika kapainawan apatapulung banua karing aldo nang Gideon. 	

Ding Ukum Judges <lbl>8:29</lbl> 	At i Jerubaal a anak nang Joas meko ya at menuknangan ya king sarili nang bale. 	

Ding Ukum Judges <lbl>8:30</lbl> 	At mika atin ya i Gideon pitungpulung anak a mibait king keang katawan; uling atin yang dakal a asawa. 	

Ding Ukum Judges <lbl>8:31</lbl> 	At ing keang babai a atiu king Siquem ya man mika atin ya keang metung a anak a lalaki, at pemalaguiuwan neng Abimelec. 	

Ding Ukum Judges <lbl>8:32</lbl> 	At mete ya i Gideon a anak nang Joas king mayap a tua, at mikutkut ya king kutkutan nang Joas a ibpa na, king Ofra ra ding Abiezritas. 	

Ding Ukum Judges <lbl>8:33</lbl> 	At milyari, pangamate nang Gideon, king ding anak na ning Israel mibalik lang pasibayu, at pepaliwas lang tinuki karing baalim, at guewa reng dios da ing baal-berit. 	

Ding Ukum Judges <lbl>8:34</lbl> 	At e re aganaka ding anak na ning Israel i GUINU a karelang Dios, a miligtas karela king gamat da ding karelang kasalang king misusumangid; 

Ding Ukum Judges <lbl>8:35</lbl> 	Ni e la pepakit mang ganaka king bale nang Jerubaal, a iti i Gideon, agpang king anggang kayapan a pepakit na king Israel. 

Ding Ukum Judges <lbl>9:1</lbl> 	At i Abimelec a anak nang Jerubaal mine ya king Siquem karing kapatad nang indu na, at mekisabi ya karela, at king mabilug a sapni na ning bale na ning ibpa nang indu na, ngana, 	

Ding Ukum Judges <lbl>9:2</lbl> 	Sabian yu, pagamuamu ku kekayu, king daramdaman da ding anggang lalaki king Siquem, Nung warit lalung mayap dikil kekayu, king ding anggang anak nang Jerubaal, pitu lang pulu katau sumakup la kekayu, o king ing metung ya mung sumakup kekayu? ganakan yu naman aku ing kekong butul at kekong laman. 

Ding Ukum Judges <lbl>9:3</lbl> 	At ding kapatad nang indu na sinabi ra kea iting keganaganang amanu king daramdaman da ding anggang lalaki king Siquem: at ding karelang pusu minungyung lang tuki kang Abimelec; uling sinabi ra, Kapatad taya. 	

Ding Ukum Judges <lbl>9:4</lbl> 	At dininan deng pitungpulu kapising pilak king bale nang Baal-berit, a deti ilang penupa nang Abimelec karing taung talatalakad mu at alang daraptan, at tinuki kea. 	

Ding Ukum Judges <lbl>9:5</lbl> 	At mine ya king bale na ning keang ibpa king Ofra, at pete no ding keang kapatad a anak nang Jerubaal, pitu lang pulu katau, king metung a batu: dapot i Jotam a pekabungsu nang anak Jerubaal mitagan ya; uling sinalikut ya. 	

Ding Ukum Judges <lbl>9:6</lbl> 	At ding anggang lalaki king Siquem mitipun lang makapamisan, at ing mabilug a bale nang Millo, at mine la at guewa reng ari i Abimelec, king lele ning encina ning asias a atiu king Siquem. 

Ding Ukum Judges <lbl>9:7</lbl> 	At inyang sabian da iti kang Jotam, mine ya at tinalakad ya king babo ning bunduk ning Gerizim, at sikan na ing keang siwala, at kinulisak ya, at sinabi na karela, Pakiramdaman yuku ikong lalaki ning Siquem, banakong pakiramdaman ning Dios. 	

Ding Ukum Judges <lbl>9:8</lbl> 	Misan a panaun ding dutung linual la balang laniang metung a ari bang sumakup karela; at sinabi ra king dutung a olivo, Magari ka kekami. 

Ding Ukum Judges <lbl>9:9</lbl> 	Dapot sinabi na ning dutung a olivo karela, Lakuan ku wari ing kanakung pangamataba, a ya ing king uli ku pupurian de ing Dios at ing tao, at makipaglindayugan ku karing dutong? 

Ding Ukum Judges <lbl>9:10</lbl> 	At sinabi ra ding dutung king dutung a higuera, Ume ka keni, at magari ka kekami. 

Ding Ukum Judges <lbl>9:11</lbl> 	Dapot ing dutung a higuera sinabi na karela, Lakuan ku wari ing kakung yumu, at ing kakung mayap a bunga, at ume kung makipaglindayugan karing dutong? 

Ding Ukum Judges <lbl>9:12</lbl> 	At sinabi ra ding dutung king wake, Ume ka keni, at magari ka kekami. 	

Ding Ukum Judges <lbl>9:13</lbl> 	At ing wake sinabi na karela, Lakuan ku wari ing kanakung alak a bayu a pasaya king Dios at king tao, at ume kung makipaglindayugan karing dutong? 

Ding Ukum Judges <lbl>9:14</lbl> 	Kanita sinabi ra ding anggang dutung king masuksuk a tanaman, Ume ka keni, at magari ka kekami. 

Ding Ukum Judges <lbl>9:15</lbl> 	At sinabi na ning masuksuk a tanaman karing dutung, Nung tune a lanian yukung ari a sumakup kekayu, uli nita ume ko keni at magsantung kayu king kanakung lilung; at nung ali, pabustan yung ing api lual king masuksuk a tanaman at laklakan nala ding cedro king Libano.

Ding Ukum Judges <lbl>9:16</lbl> 	Ngeni pin, nung dinapat kong katutuan at matulid king pamangawa yung ari kang Abimelec, at nung dinapat kong mayap kang Jerubaal at king keang bale, at dinapat ko kea a agpang king karampatan karing keang gamat 	

Ding Ukum Judges <lbl>9:17</lbl> 	(Uling mekipamuk ya i ibpa ku dikil kekayu, at ing keang bie inugse na king panganib, at linigtas nakayu king gamat nang Midian;

Ding Ukum Judges <lbl>9:18</lbl> 	At ikayu tinalakad kong salang king bale nang ibpa ku king aldo a iti, at pete yo ding anak na, pitu lang pulu katau, king metung a batu, at guewa yeng ari i Abimelec, a anak na ning keang ipus a babai, karing lalaki king Siquem, uling kapatad ye); 	

Ding Ukum Judges <lbl>9:19</lbl> 	Nung iko pin dinapat kong katutuan at matulid kang Jerubaal at king keang bale king aldo ngeni, tumula ko pin kang Abimelec, at pabustan yeng tumula mu naman kekayu: 

Ding Ukum Judges <lbl>9:20</lbl> 	Dapot nung ali, pabustan yung lual ing api kang Abimelec, at laklakan no ding lalaki king Siquem, at ing bale nang Millo; at pabustan yung lual ing api karing lalaki ning Siquem, at king bale nang Millo, at laklakan ne i Abimelec. 	

Ding Ukum Judges <lbl>9:21</lbl> 	At i Jotam milai yang meko, at tinakas ya, at mine ya king Beer, at menuknangan ya karin, uli ning takut na kang Abimelec a keang kapatad. 	

Ding Ukum Judges <lbl>9:22</lbl> 	At i Abimelec meguing principi yang atlung banua king Israel. 

Ding Ukum Judges <lbl>9:23</lbl> 	At ing Dios pepabal yang metung a espiritung marawak kang Abimelec at karing lalaki ning Siquem; at ding lalaki ning Siquem dinapat lang kataksilan kang Abimelec: 	

Ding Ukum Judges <lbl>9:24</lbl> 	Bang ing bigla a merapat karing pitungpulung anak nang Jerubaal datang, at bang ing karelang daya mitumpak kang Abimelec a karelang kapatad, a ya ing mekamate karela, at karing lalaki ning Siquem, a pepasikan karing keang gamat banong paten ding keang kapatad. 

Ding Ukum Judges <lbl>9:25</lbl> 	At ding lalaki ning Siquem minili lang talapanabat kea karing babo ra ding bunduk, at simsamanan dala detang anggang daralan king dalan a ita king siping da: at iti mipabalu kang Abimelec.

Ding Ukum Judges <lbl>9:26</lbl> 	At dinatang ya i Gaal a anak nang Ebed a kayabe no ding keang kapatad, at dinalakit lang mine king Siquem; at ding lalaki ning Siquem binili ra ing kapanaligan da kea. 	

Ding Ukum Judges <lbl>9:27</lbl> 	At linual la king marangle, at inagtalanan do ding karelang uvasan, at dinara ro ding uvas, at guinawa lang pista, at linub la king bale na ning karelang dios, at mengan la at mininum, at simpa re i Abimelec. 

Ding Ukum Judges <lbl>9:28</lbl> 	At sinabi nang Gaal a anak nang Ebed, Ninu i Abimelec, at ninu i Siquem, bang kekami yang suyuwan? aliwa wari ya ing anak nang Jerubaal? at i Zebul pekapun naya? sumuyu kayu karing lalaki nang Hamor a ibpa nang Siquem: dapot baket pin sumuyu kami kea? 	

Ding Ukum Judges <lbl>9:29</lbl> 	At mananu na sa ing balayan a iti mibili ya king lalam kung gamat! Kanita ilako ke i Abimelec. At sinabi na kang Abimelec, Dagdagan mu ing kekang tapuk at lual ka. 

Ding Ukum Judges <lbl>9:30</lbl> 	At inyang damdaman nang Zebul a talasakup king ciudad ing amanu nang Gaal a anak nang Ebed, milablab ing keang mua. 

Ding Ukum Judges <lbl>9:31</lbl> 	At lijim yang mipabal tubud kang Abimelec, ngana, Oini, i Gaal a anak nang Ebed at ding keang kapatad mine la king Siquem; at, oini, amayutan de ing ciudad bang dumake salang keka. 

Ding Ukum Judges <lbl>9:32</lbl> 	Ngeni pin, mibangun ka king bengi, ika at ing balayan a kayabe mu, at mibili kang talapanabat king marangle: 	

Ding Ukum Judges <lbl>9:33</lbl> 	At mapalyari, king pangayabak, pangaslag ning aldo, mibangun kang maranun, at mamalagua kang magbili king ciudad; at, oini, nung ya at ing balayan a kayabe na lual lang salang keka, kanita daptan mu karela kabud manakit kang mayap a panaun. 	

Ding Ukum Judges <lbl>9:34</lbl> 	At mibangun ya i Abimelec, at ing mabilug a balayan a kayabe na, king bengi, at minabat la kang Siquem king apat a tapuk. 

Ding Ukum Judges <lbl>9:35</lbl> 	At linual ya I Gaal a anak nang Ebed, at tinalakad ya king piluluban na ning pasbulan dalan ning ciudad: at i Abimelec mibangun ya, at ing balayan a kayabe na, manibat king pamagbante. 	

Ding Ukum Judges <lbl>9:36</lbl> 	At inyang akit nang Gaal ing balayan, sinabi na kang Zebul, Oini, ating kinuldas a balayan manibat karing taluktuk ding bunduk. At sinabi nang Zebul kea, Akakit mu king ing anino ding bunduk balamu tau la. 	

Ding Ukum Judges <lbl>9:37</lbl> 	At miniabi yang pepasibayu i Gaal at ngana, Lawan mu, ating kinuldas a balayan king kalibudtan na ning labuad, at ing metung a tapuk daratang king siping ning dalan na ning encina na ning Meonenim. 	

Ding Ukum Judges <lbl>9:38</lbl> 	Kanita sinabi nang Zebul kea, Nu ya karin ngeni ing kekang asbuk, a sinabi, Ninu i Abimelec, a kekata yang suyuwan? aliwa wari iti ing balayan a pepayalan mung kabaldugan? lual ka ngeni, pagamuamu ku, at makipamuk ka karela. 

Ding Ukum Judges <lbl>9:39</lbl> 	At linual ya i Gaal king arapan da ding lalaki ning Siquem, at mekipamuk ya king Abimelec. 

Ding Ukum Judges <lbl>9:40</lbl> 	At tegal neng Abimelec, at tinakas ya king arapan na, at miragsa la ding dakal a sugatan, angga king pasbulan dalan pin. 

Ding Ukum Judges <lbl>9:41</lbl> 	At i Abimelec menuknangan ya king Aruma: at tinabi neng Zebul i Gaal at ding keang kapatad, king e la sukat manuknangan king Siquem.

Ding Ukum Judges <lbl>9:42</lbl> 	At milyari pangakabukasan, a ing balayan linual king marangle; at selese ra kang Abimelec. 

Ding Ukum Judges <lbl>9:43</lbl> 	At kinua na ing balayan, at pirake nala king atlung tapuk, at minabat ya king marangle; at linawe ya, at, oini, ing balayan linual king ciudad; at tinalakad yang salang karela, at sigatan nala. 

Ding Ukum Judges <lbl>9:44</lbl> 	At I Abimelec, at ding tapuk a kayabe na, milusuk la, at pesitalakad la king piluluban ning pasbulan dalan ning ciudad: at ding aduang tapuk milusuk la karing anggang atiu king marangle, at sigatan dala. 

Ding Ukum Judges <lbl>9:45</lbl> 	At mekipamuk ya I Abimelec king ciudad king mabilug a aldo a ita; at kinua ne ing ciudad, at pete na ing balayan a atiu kilub na; at lesakan ne ing ciudad, at silbaganan neng asin. 

Ding Ukum Judges <lbl>9:46</lbl> 	At inyang dimdam da iti ding anggang lalaki ning batiawan na ning Siquem, linub la king matibe kuta na ning bale nang Elberit. 

Ding Ukum Judges <lbl>9:47</lbl> 	At mipabalu kang Abimelec king mitipun lang makapamisan ding anggang lalaki king batiawan na ning Siquem. 	

Ding Ukum Judges <lbl>9:48</lbl> 	At sinampa ya i Abimelec king bunduk ning Salmon, ya at ing mabilug a balayan a kayabe na; at i Abimelec tinalan yang metung a palakul, at kinutud yang metung a sanga karing dutung, at biwat ne, at binili ne king keang pago: at sinabi na king balayan a kayabe na, Nung nanu ing akit yung daptan ku, magmalagawa kayu, at daptan yu ing depatan ku. 

Ding Ukum Judges <lbl>9:49</lbl> 	At ing mabilug a balayan kinutud la namang makanian a karelang sanga ing balang lalaki, at tinuki la kang Abimelec, at binili ro king matibe kuta, at silaban de ing matibe kuta king pamamilatan da deta; inya ding anggang tau king batiawan na ning Siquem mengamate la naman, atin lang libung lalaki at babai. 

Ding Ukum Judges <lbl>9:50</lbl> 	Kanita mine ya i Abimelec king Tebes, at menalakad lang laban king Tebes, at kinua ne iti.

Ding Ukum Judges <lbl>9:51</lbl> 	Dapot ating metung a matibe batiawan kilub na ning ciudad, at karin la tinakas ding anggang lalaki at babai, at ding anggang atiu king ciudad, at migkulung la, at pesiukiat la king bubungan na ning batiawan. 	

Ding Ukum Judges <lbl>9:52</lbl> 	At mine ya i Abimelec king batiawan, at mekipamuk yang laban kaniti, at linapit ya king pasbul ning batiawan baneng silaban king api. 	

Ding Ukum Judges <lbl>9:53</lbl> 	At ing metung a babai besibas ne king buntuk nang Abimelec ing metung a pamabo na ning guilingan a batu, at mebalbal ya bikan a buntuk. 	

Ding Ukum Judges <lbl>9:54</lbl> 	Kanita inaus neng malagawa ing kayanakan a lalaki a talapagdala nang sandata, at sinabi na kea, Bagutan me ing kekang talibung, at patayan muku, barang e sabian kanaku ding tau, Pete ne ning metung a babai. At inungsul ne ning keang kayanakan, at mete ya. 

Ding Ukum Judges <lbl>9:55</lbl> 	At inyang akit da ding lalaki ning Israel king mete ya i Abimelec, meko ya ing balang lalaki a mine king keang karinan. 

Ding Ukum Judges <lbl>9:56</lbl> 	Makanian nang inablas ning Dios ing dewakan nang Abimelec, a depatan na kang ibpa na, king pamakamate na karing pitu nang pulung kapatad; 

Ding Ukum Judges <lbl>9:57</lbl> 	At ing anggang dewakan da ding lalaki king Siquem inablas na ning Dios karing karelang buntuk: at dimpa karela ing sumpa nang Jotam a anak nang Jerubaal. 

Ding Ukum Judges <lbl>10:1</lbl> 	At kaibat nang Abimelec mibangun ya bang magligtas king Israel i Tola a anak nang Pua, a anak nang Dodo, a metung a lalaki kang Isacar; at menuknangan ya king Samir king karinan a bunduk-bundukan nang Efraim. 

Ding Ukum Judges <lbl>10:2</lbl> 	At inatulan na ing Israel aduangpulu at atlung banua, at mete ya, at mikutkut ya king Samir.

Ding Ukum Judges <lbl>10:3</lbl> 	At kaibat na tinalakad ya i Jair, a Gileadita; at inatulan na ing Israel aduangpulu at aduang banua. 

Ding Ukum Judges <lbl>10:4</lbl> 	At atin yang atlungpulung anak a sinake karing atlungpulung biserung asno, at atin lang atlungpulung ciudad, a mayayaus Havot-jair angga king aldo ngeni, a deti atilu king labuad na ning Gilead. 

Ding Ukum Judges <lbl>10:5</lbl> 	At mete ya i Jair, at mikutkut ya king Camon. 	

Ding Ukum Judges <lbl>10:6</lbl> 	At depatan dang pasibayu ding anak na ning Israel ing marawak king panimanman nang GUINU, at sinuyu la karing baalim, at karing astarot, at karing dioses na ning Siria, at karing dioses na ning Sidon, at karing dioses king Moab, at karing dioses da ding anak nang Ammon, at karing dioses da ding Filisteos; at pepaimburisan de i GUINU, at e re siyuwan. 	

Ding Ukum Judges <lbl>10:7</lbl> 	At ing mua nang GUINU milablab salang king Israel, at pisali nala king gamat da ding Filisteos, at king gamat da ding anak nang Ammon. 

Ding Ukum Judges <lbl>10:8</lbl> 	At karela lang guigutan at inalipit ding anak na ning Israel king banuang ita: labi lang walung banuang inalipusta ra ding anak na ning Israel a atiu king nangan na karin ning Jordan king labuad da ding Amoreos, a atiu king Gilead. 

Ding Ukum Judges <lbl>10:9</lbl> 	At ding anak nang Ammon dinalakit la king Jordan bala namang makipamuk a salang kang Juda, at salang kang Benjamin, at salang king bale nang Efraim; inya ing Israel bina yang misakitan king sindak. 	

Ding Ukum Judges <lbl>10:10</lbl> 	At dinalung la ding anak na ning Israel kang GUINU, ngara, Mikasala kami salang keka, uling pepaimburusan miya pin ing kekaming Dios, at sinuyu kami karing baalim. 	

Ding Ukum Judges 10:11 	At i GUINU sinabi na karing anak na ning Israel, E rako wari linigtas karing Egipcios, at karing Amoreos, ibat karing anak nang Ammon, at karing Filisteos? 	

Ding Ukum Judges <lbl>10:12</lbl> 	Ding Sidonios man, at ding Amalecitas, at ding Maonitas, inalipusta rakayu; at dinalung ko kanaku, at aku linigtas dakayu karing karelang gamat. 

Ding Ukum Judges <lbl>10:13</lbl> 	Makanian man pepaimburisan yuku, at sinuyu kayu karing aliwang dioses: inya e ra na ko iligtas. 	

Ding Ukum Judges <lbl>10:14</lbl> 	Ume kayu at dalung ko karing dioses a kekong pinili; pabustan yulang iligtas dako king panaun na ning kekong kasakitan. 	

Ding Ukum Judges <lbl>10:15</lbl> 	At ding anak na ning Israel sinabi ra kang Guinu, Mikasala kami: daptan mu kekami ing nanumang minamayap mu; iligtas mukami mu, pagamuamu mi keka, king aldo a iti. 

Ding Ukum Judges <lbl>10:16</lbl> 	At deyu rala ding dioses a aliwa king libutad da, at sinuyu la kang GUINU; at ing keang kaladua melungkut ya king uli ning kajalejale ning Israel. 	

Ding Ukum Judges <lbl>10:17</lbl> 	Kanita ding anak nang Ammon mitipun lang makapamisan, at menalakad la king Gilead. At ding anak na ning Israel mipulung lang makapamisan, at menalakad la king Mizpa. 	

Ding Ukum Judges <lbl>10:18</lbl> 	At ing balayan, ding principes ning Gilead, misabisabi la ing metung at metung, Ninung tau iting magmulang makipamuk salang karing anak nang Ammon? ya ing maguing pekabuntuk karing anggang manuknangan king Gilead. 

Ding Ukum Judges <lbl>11:1</lbl> 	Ngeni i Jefta a Gileadita metung yang masikanan a lalaki king katapangan, at anak ne ning metung a patutut: at i Gilead ya ing mika anak kang Jefta. 	

Ding Ukum Judges <lbl>11:2</lbl> 	At ing asawa nang Gilead mika anak yang lalaki kea; at inyang dinagul la ding anak ning keang asawa, tinabe re i Jefta, at sinabi ra kea, Ika e ka mimana king bale na ning kekatang ibpa; uling anak naka ning aliwang babai.

Ding Ukum Judges <lbl>11:3</lbl> 	Kanita tinakas ya i Jefta manibat karing keang kapatad, at menuknangan ya king labuad na ning Tob: at mitipun la kang Jefta ding lalaking alang kabaldugan, at linual lang kayabe na. 

Ding Ukum Judges <lbl>11:4</lbl> 	At mepalyari pangalabas na ning mapilan panaun, king ding anak nang Ammon mekipamuk la salang king Israel. 

Ding Ukum Judges <lbl>11:5</lbl> 	At milyari, king, kanitang makipamuk la ding anak nang Ammon salang king Israel, ding makatua king Gilead mine la karin bareng kuanan i Jefta manibat king labuad ning Tob; 

Ding Ukum Judges <lbl>11:6</lbl> 	At sinabi ra kang Jefta, Ume ka keni at maguing pekapun ka kekami, bang makipamuk kami karing anak nang Ammon. 

Ding Ukum Judges <lbl>11:7</lbl> 	At sinabi nang Jefta karing makatua king Gilead, E yuku wari kesaman, at tinabi yuku king bale ning kakung ibpa? at baket mine ko keti kanaku ngening ati kayu king kalipitan? 

Ding Ukum Judges <lbl>11:8</lbl> 	At ding makatua king Gilead sinabi ra kang Jefta, Inya mibalik kami keka ngeni, bakang ume a kayabe mi, at makipamuk karing anak nang Ammon; at ika ing maguing pekabuntuk ning sumakup karing anggang manuknangan king Gilead. 

Ding Ukum Judges <lbl>11:9</lbl> 	At sinabi nang Jefta karing makatua king Gilead, Nung paulian yukung miuman bang makilaban karing anak nang Ammon, at ibie nong GUINU king arapan ku, maguing pekabuntuk yuko? 	

Ding Ukum Judges <lbl>11:10</lbl> 	At sinabi ra ding makatua ning Gilead kang Jefta, I GUINU ya ing maguing saksi kekatamu; katunayan a ing agpang king kekang amanu ya ing daptan mi. 	

Ding Ukum Judges <lbl>11:11</lbl> 	Kanita mine ya I Jefta a kayabe ra ding makatua ning Gilead, at ing balayan guewa neng pekabuntuk at pun karela: at sinabi nong Jefta king Mizpa ding anggang amanu na king arapan nang GUINU. 

Ding Ukum Judges <lbl>11:12</lbl> 	At mipabal yang tubud I Jefta king ari ra ding anak nang Ammon, ngana, Nanung pakialam mu kanaku, a mine a kanaku bang makipamuk salang king kanakung labuad? 

Ding Ukum Judges <lbl>11:13 </lbl>	At mekibat ya ing ari ra ding anak nang Ammon karing tubud nang Jefta, Uling kinua na ning Israel ing kanakung labuad, kanitang sinampa yang menibatan Egipto, manibat king Arnon angga man pin king Jabboc, at angga king Jordan: inya ngeni pin isubli mung miuman payapa ing labuad a yan. 

Ding Ukum Judges <lbl>11:14</lbl> 	At I Jefta mipabal yang pasibayung tubud king ari ra ding anak nang Ammon; 

Ding Ukum Judges <lbl>11:15</lbl> 	At sinabi na kea, Makanian ing sasabian nang Jefta: Ing Israel e na kinua ing labuad na ning Moab, ni ing labuad da man ding anak nang Ammon; 	

Ding Ukum Judges <lbl>11:16 </lbl>	Dapot inyang sinampa lang menibatan Egipto, at linabas ya ing Israel king ilang angga king Dayatmalat a Malutu, at miras ya king Cades; 	

Ding Ukum Judges <lbl>11:17</lbl> 	Kanita ing Israel mipabal yang tubud king ari king Edom, ngana, Pagamuamu ku keka, paintulutan muku, a lumabas king kekang labuad; dapot e na pekiramdaman ning ari king Edom. At makanian mu naman mitubud ya king ari king Moab, dapot ya e ya mebisa; at ing Israel menuknangan king Cades. 	

Ding Ukum Judges <lbl>11:18</lbl> 	Kanita dinalan la king ilang, at dinurut la king labuad ning Edom, at king labuad ning Moab, at miras la king nangan aslagan ning labuad ning Moab, at menalakad la king kasumangid na ning Arnon; dapot e la linub king angganan na ning Moab, uling ing Arnon ya ing angganan na ning Moab. 

Ding Ukum Judges <lbl>11:19 </lbl>	At ing Israel mipabal yang tubud kang Sihon a ari ra ding Amoreos a ari king Hesbon; at sinabi na kea ning Israel, Pagamuamu ku keka, king paintulutan mukeng lumabas king kekang labuad angga king kakung karinan. 

Ding Ukum Judges <lbl>11:20 </lbl>	Dapot I Sihon e ya migtiwala king Israel bang paburean neng lumabas king keang angganan; nung e i Sihon tinipun nang makapamisan ing mabilug nang balayan, at menalakad la king Jahaz, at mekipamuk la salang king Israel. 

Ding Ukum Judges <lbl>11:21</lbl> 	At i GUINU, a Dios ning Israel, binie ne i Sihon at ing mabilug nang balayan king gamat na ning Israel, at sinugat dala; inya ing Israel abandi na ing mabilug a labuad da ding Amoreos, a manuknangan pin king karinan a ita. 

Ding Ukum Judges <lbl>11:22</lbl> 	At bindian da ing anggang angganan da ding Amoreos, manibat king Arnon angga king Jabboc pin, at manibat king ilang angga pin king Jordan.

Ding Ukum Judges <lbl>11:23</lbl> 	Inya ngeni I GUINU, ing Dios ning Israel, kimkaman no ding Amoreos manibat king arapan ning keang balayan a Israel, at ika bandian mula? 	

Ding Ukum Judges <lbl>11:24</lbl> 	E mu wari bandian ing binie na kekang Kemos a kekang dios bang bandian mo? Inya ing ninumang kamkaman nang Guinu a kekaming Dios manibat king kekeng arapan ila bandian mila. 	

Ding Ukum Judges <lbl>11:25</lbl> 	At ngeni mayap ka pa wari kang Balac a anak nang Zipor, a ari king Moab? Mekitua ya wari kapilan man laban king Israel, o mekipamuk kapilan man laban karela? 	

Ding Ukum Judges <lbl>11:26</lbl> 	Kabang ing Israel menuknangan king Hesbon at karing keang balen, at king Aroer at karing keang balen, at karing anggang ciudad a atiu king anggang pampang na ning Arnon, king lub ning atlung dalan a banua; baket e yo binawi kilub ning panaun a ita? 	

Ding Ukum Judges <lbl>11:27</lbl> 	Aku pin e ku mikasala salang keka, dapot ika daraptananan mukung e matulid bang makipamuk ka salang kanaku: i GUINU, ing Ukum, yang ukum king aldo ngeni karing anak na ning Israel at karing anak nang Ammon. 	

Ding Ukum Judges <lbl>11:28</lbl> 	Makanian man e no pekiramdaman ning ari ra ding anak nang Ammon ding amanu nang Jefta a mitubud kea. 

Ding Ukum Judges <lbl>11:29</lbl> 	Kanita migbili ya kang Jefta ing Espiritu nang GUINU, at dinalan ya king Gilead at king Manases, at dinalan ya king Mizpa na ning Gilead, at manibat king Mizpa na ning Gilead dinalan ya karing anak nang Ammon. 

Ding Ukum Judges <lbl>11:30</lbl> 	At migpanata yang metung a panata i Jefta kang GUINU, at sinabi na, Nung tune a ibie mula king kakung gamat ding anak nang Ammon, 	

Ding Ukum Judges <lbl>11:31</lbl> 	Kanita mapalyari, king nung ninumang munang lual king pasbul ning kakung bale a salubung kanaku, pamibalik kung payapa a ibat karing anak nang Ammon, maguing kang GUINU ya, at yain ke a dikil king metung a ain a durulukan. 

Ding Ukum Judges <lbl>11:32</lbl> 	Inya i Jefta delakitan no ding anak nang Ammon bang makipamuk salang karela; at binie nong GUINU king gamat na. 

Ding Ukum Judges <lbl>11:33 </lbl>	At sigatan nala manibat king Aroer angga king miras la king Minit, at adua la ping pulung ciudad, at angga king Abel-queramim king metung a maragul a pamanlipul. Makanian lang misuku ding anak nang Ammon king arapan da ding anak na ning Israel. 

Ding Ukum Judges<lbl> 11:34</lbl>	At i Jefta mine ya king Mizpa king keang bale; at, oini, ing anak nang babai linual yang selubungan neng maki pandareta at terak; at ya mung kabubugtungan nang anak; subali kea ala neng anak a lalaki ni babai man. 	

Ding Ukum Judges <lbl>11:35</lbl> 	At mepalyari, pamanakit na kea, king guinabak na ing keang imalan, at sinabi na, Ay, anak ko! Guewa mukung binang mababa, at ika, metung ka karing liningasngas kanaku; uling biklat ke ing asbuk ku kang GUINU, at e ku na malyaring abalikan pa. 	

Ding Ukum Judges <lbl>11:36</lbl> 	At sinabi na kea, Ibpa ku, biklat me ing kekang asbuk kang GUINU; daptan mu kanaku ing agpang king linual king kekang asbuk, anti ning inablas nakang GUINU karing kekang kasalang, karing anak nang Ammon pin.

Ding Ukum Judges <lbl>11:37</lbl> 	At sinabi na kang ibpa na, Pabustan mung marapat ing bague a iti dikil kanaku; pabustan mukung dili aduang bulan, bakung kawani at ume ku karing bunduk, at kiakan ku ing kakung panga virgen, aku at ding kayabe ku.

Ding Ukum Judges <lbl>11:38 </lbl>	At ya sinabi na, Ume ka. At pepalakuan neng aduang bulan: at meko ya, ya at ding keang kayabe, at kiniakan na ing keang panga virgen karing bunduk. 

Ding Ukum Judges <lbl>11:39</lbl> 	At milyari pangapupus na ning aduang bulan, king mibalik ya kang ibpa na, a dinapat kea agpang king keang panatang penata na: at ya kapilan man e ya kinilalang lalaki. At metung a keugalian king Israel, 

Ding Ukum Judges <lbl>11:40</lbl> 	King ding anak nang babai ning Israel mine la banua-banua bang pagmasusian de ing anak nang babaing Jefta a Gileadita apat a aldo king pabanua. 

Ding Ukum Judges <lbl>12:1</lbl> 	At ding lalaki ning Efraim mitipun lang makapamisan, at dinalan la king nangan paralaya; at sinabi ra kang Jefta, Baket belaus mu ing pamakipamuk karing anak nang Ammon, at e muke inaus bakeng mine a kayabe mu? Ing kekang bale silaban miya king api babo mu. 

Ding Ukum Judges <lbl>12:2</lbl> 	At i Jefta sinabi na karela, Aku at ing kakung balayan atin keng maragul a pamakisalang karing anak nang Ammon: at inyang aku inaus dakayu, e yuku linigtas king karelang gamat. 

Ding Ukum Judges <lbl>12:3</lbl> 	At inyang ikit ku king e yuku linigtas, binili ku ing kanakung bie king kanakung gamat, at dinalakit ku salang karing anak nang Ammon, at binie nong Guinu king kanakung gamat: baket pin sasampan yuku king aldo a iti, bang makipamuk ko salang kanaku? 

Ding Ukum Judges <lbl>12:4</lbl> 	Kanita tinipun nong Jefta ding anggang lalaki king Gilead, at mekipamuk ya king Efraim; at ding lalaki king Gilead sinugat da ing Efraim, uling sinabi ra, Ikayu ding liling dakap ning Efraim, ikong Gileaditas, king libutad na ning Efraim, at king libutad ning Manases. 

Ding Ukum Judges <lbl>12:5</lbl>	At ding Gileaditas kinua ro ding dalakitan king Jordan king tulid da ding Efraimitas. At milyari, kabud sinabi na ning ninuman karing liling dakap ning Efraim, Pabustan mukung dalakit, ding lalaki king Gilead sabian da kea, Efraimita ka? Nung sinabi na, Ali ku; 	

Ding Ukum Judges <lbl>12:6</lbl> 	Kanita sabian da kea, Sabian mu ngeni ing Sibolet; at sabian na ing Silobet; uling e na ayagkas matulid: kanita dakpan de, at paten de karing dalakitan ning Jordan. At miragsa la king Efraim king panaun a ita ding apatapulu at aduang libu. 

Ding Ukum Judges <lbl>12:7</lbl> 	At i Jefta inatulan na ing Israel anam a banua. Kanita mete ya i Jefta a Gileadita, at mikutkut ya king metung karing ciudad ning Gilead. 	And Jephthah judged Israel six years. 

Ding Ukum Judges <lbl>12:8</lbl> 	At katuki na i Ibzan a tau Bethlehem inatulan na ing Israel. 

Ding Ukum Judges <lbl>12:9</lbl> 	At mika anak yang atlungpulung lalaki; at atlungpulung anak nang babaing pengalat na, at atlungpulung anak a babai a inuli nang ibat king mikakandayu dikil karing anak nang lalaki. At ya inatulan na ing Israel pitung banua. 

Ding Ukum Judges <lbl>12:10</lbl> 	At mete ya i Ibzan, at mikutkut ya king Beth-lehem. 

Ding Ukum Judges <lbl>12:11</lbl> 	At kaibat na inatulan nang Elon a Zabulonita ing Israel; at inatulan na ing Israel apulung banua. 

Ding Ukum Judges <lbl>12:12</lbl> 	At mete ya i Elon a Zabulonita, at mikutkut ya king Aijalon king labuad ning Zabulon. 	

Ding Ukum Judges <lbl>12:13</lbl> 	At katuki na inatulan nang Abdon a anak nang Hillel a Piratonita ing Israel. 	

Ding Ukum Judges <lbl>12:14</lbl> 	At mika atin yang apatapulung anak a lalaki at atlungpulung apung lalaki a mekasake karing pitungpulung biserung asno: at inatulan na ing Israel walung banua. 	

Ding Ukum Judges<lbl> 12:15</lbl> 	At mete ya i Abdon a anak nang Hillel a Piratonita, at mikutkut ya king Piraton king labuad ning Efraim, king karinan a bunduk-bundukan da ding Amalecitas. 

Ding Ukum Judges <lbl>13:1</lbl> 	At ding anak na ning Israel dinapat lang pasibayung marawak king panimanman nang GUINU; at binie nong GUINU king gamat da ding Filisteos apatapulung banua. 

Ding Ukum Judges <lbl>13:2</lbl> 	At ating metung a lalaki king Zora, king sapni ra ding Danitas, a ing laguiu na Manoa; at ing keang asawa baug ya, at e ya manganak. 	

Ding Ukum Judges <lbl>13:3</lbl> 	At pepakit ya ing angel nang GUINU king babai, at sinabi na kea, Oini ngeni baug ka, at e ka manganak; dapot kumagli ka, at mika anak kang metung a lalaki.

Ding Ukum Judges <lbl>13:4</lbl> 	Ngeni pin, pagamuamu ku keka, mingat ka, at e ka miminum alak ni inuman mang makalasing, at e ka mamangan king nanumang marinat a bague: 	

Ding Ukum Judges <lbl>13:5</lbl> 	Uling, oini, kumagli ka, at manganak kang metung a lalaki; at alang labasas a dumalan king keang buntuk; uling ing anak maguing Nazareno ya king Dios manibat king bale pungul; at ya pagmulan nang iligtas ing Israel king gamat da ding Filisteos. 

Ding Ukum Judges<lbl>13:6</lbl> 	Kanita mine ya ing babai at sinabi na king keang asawa, ngana, Ing metung a lalaki ning Dios mine ya keti kaku, at ing keang aske anti mo ing aske na ning angel ning Dios, binang makapangilabut; at e ke kitnan nung nu ya tau, ni e na naman sinabi kanaku ing laguiu na: 	

Ding Ukum Judges <lbl>13:7</lbl> 	Dapot sinabi na kaku, Oini, kumagli ka, at manganak kang metung a lalaki; at ngeni pin e ka miminum alak ni inuman mang makalasing, at e ka mamangan king nanumang bague a marinat; uling ing anak maguing Nazareno ya king Dios manibat king bale pungul angga king aldo ning kamatayan na. 

Ding Ukum Judges <lbl>13:8</lbl> 	Kanita i Manoa menigapu ya kang GUINO, at ngana, Oh, Guinu, pagamuamu ku keka, pabustan mung ing lalaki ning Dios a kekang pepabal ume yang miuman kekami, at ituru na kekami nung nanu ing kekeng daptan king anak a mibait. 	

Ding Ukum Judges <lbl>13:9</lbl> 	At pekiramdaman na ning Dios ing siwala nang Manoa; at dinatang yang pepasibayu ing angel ning Dios king babai kabang makalukluk ya king marangle: dapot e ne kayabe ing keang asawang i Manoa. 

Ding Ukum Judges <lbl>13:10</lbl> 	At migmalagua ya ing babai, at milai ya, at sinabi na king keang asawa, at ngana kea, Oini, pepakit ya kanaku ing lalaki, a mine kanaku king misan a aldo. 

Ding Ukum Judges <lbl>13:11</lbl> 	At tinalakad ya i Manoa, at tinuki ya king keang asawa, at mine la king lalaki, at sinabi na kea, Ika ing lalaki a miniabi king babae? At sinabi na, aku pin. 	

Ding Ukum Judges <lbl>13:12</lbl> 	At sinabi nang Manoa, Ngeni pabustan mung ding kekang amanu mapalyari la; nanu ing pakigawian na ning anak, at makananu ing daptan mi kea? 	

Ding Ukum Judges <lbl>13:13</lbl> 	At mekibat ya ing angel nang GUINO kang Manoa, King anggang sinabi ku king babai paingatan me. 	

Ding Ukum Judges <lbl>13:14</lbl> 	E ya makapangan king nanumang bague a manibat king wake, ni e me pabustan miminum alak o king inuman a makalasing, ni e ya mamangan king nanumang bague a marinat; king anggang inutus ku kea papamintuan me. 

Ding Ukum Judges <lbl>13:15 </lbl>	At i Manoa sinabi na king angel nang GUINO, Pagamuamu ku keka, a ipaintulut mu kekaming piguilan daka, barakang asadiang metung a biseru ning kambing. 

Ding Ukum Judges <lbl>13:16 </lbl>	At sinabi ning angel nang GUINO kang Manoa, Aguiamang piguilan yuku, e ku mangan king kekong tinape; at nung magsadia kang metung a ain a durulukan, karampatan meng yain kang GUINO. Uling e na balung Manoa king angel neng GUINO. 	And the angel of the LORD said unto Manoah, 

Ding Ukum Judges <lbl>13:17 </lbl>	At sinabi nang Manoa king angel nang GUINO, Nanu ing laguiu mu, bang, nung mapalyari nala ding kekang amanu daptananan dakang kapurian? 	

Ding Ukum Judges <lbl>13:18</lbl> 	At sinabi na ning angel nang GUINO kea, Baket ikukutang mu ing kanakung laguiu, akakit mung iti makapagmulala? 

Ding Ukum Judges <lbl>13:19</lbl> 	Inya kinua neng Manoa ing biserung kambing kagum ning ain a pamangan, at inain na king babo na ning batu kang GUINO: at dinapat yang makapagmulala ing angel; at i Manoa at ing keang asawa makabatio la. 

Ding Ukum Judges <lbl>13:20</lbl> 	Uling mepalyari, kanitang ing lablab minukiat banua a menibatan king altar, king ing angel nang GUINO minukiat ya a kayabe ning lablab ning altar: at i Manoa at ing keang asawa mitio la; at migsakab la king gabun.

Ding Ukum Judges <lbl>13:21</lbl> 	Dapot e ne pepakit pasibayu ing angel nang GUINO kang Manoa o king keang asawa. Ngeni i Manoa abalu na king ya angel neng GUINO. 

Ding Ukum Judges <lbl>13:22 </lbl>	At sinabi nang Manoa king keang asawa, Alang salang mate kata, uling ikit te ing Dios. 

Ding Ukum Judges <lbl>13:23</lbl> 	Dapot ing asawa na sinabi na kea, Nung matutula ya i GUINO a patayan nakata, e na sa tinggap king kekatang gamat ing ain a durulukan at ing ain a pamangan, ni e na no sa pepakit kekata deting sablang bague, e na no sana pepabalu kekata king panaun ngeni ding bague a anti kareti. 	

Ding Ukum Judges <lbl>13:24 </lbl>	At ing babai menganak yang metung a lalaki, at pemalaguiuwan neng Samson: at ing anak meragul ya, at pepanuanan neng GUINO. 

Ding Ukum Judges<lbl> 13:25 </lbl>	At pigmulan neng kimutan ning Espiritu nang GUINO king Mahanedan, king pilatan ning Zora at Estaol. 	

Ding Ukum Judges <lbl>14:1</lbl> 	At kinuldas ya i Samson king Timna, at menakit yang metung a babai king Timna karing anak dang babai ding Filisteos. 

Ding Ukum Judges <lbl>14:2</lbl> 	At sinampa ya, at sinabi na kang ibpa na at kang indu na, at sinabi na, Menakit kung metung a babai king Timna karing anak da ding Filisteos: ngeni pin kuanan ye a maguing asawa ku.

Ding Ukum Judges <lbl>14:3</lbl> 	Kanita sinabi nang tata na at indu na kea, Ala na waring babai karing anak da ding kekang kapatad, o king mabilug kung balayan, a mame kang makiasawa karing e tuling Filisteos? At sinabi nang Samson king keang ibpa, Kuanan me iti dikil kaku; uli ning makatula yang bina kanaku. 

Ding Ukum Judges <lbl>14:4</lbl> 	Dapot i ibpa na at i indu na e ra balu king kaburian nang GUINO; uling ya manintun yang paralan salang karing Filisteos. Ngeni king panaun a ita ding Filisteos atin lang pamaniakup king Israel. 	

Ding Ukum Judges <lbl>14:5</lbl> 	Kanita kinuldas ya i Samson, at i ibpa na at i indu na, king Timna, at mine ya king uvasan ning Timna: at, oini, ing metung a biserung leon mamius yang salang kea. 	

Ding Ukum Judges <lbl>14:6</lbl> 	At ing Espiritu nang Guinu masikanan yang dinatang kea, at sigmit ne a anti mo ing pamaniagmit na king metung a biserung kambing; at ya ala ya nanuman king keang gamat: dapot e na sinabi kang ibpa na at kang indu na nung nanu ing keang depatan. 	

Ding Ukum Judges <lbl>14:7</lbl> 	At kinuldas ya, at mekisabi ya king babai; at ya mekapatula yang bina kang Samson. 	

Ding Ukum Judges <lbl>14:8</lbl>	At pangalabas na ning ditak a panaun mibalik ya baneng kuanan; at sinalangi ya king dalan bang lawan ne ing bangke ning leon: at, oini, ating metung a kawan a pukiutan kilub ning katawan ning leon, at pulut. 

Ding Ukum Judges <lbl>14:9</lbl> 	At dela ne karing gamat na, at sinulung ya, a kakanan na kabang mame ya; at dinatang ya kang ibpa na at indu na, at dininan nala, at pengan da: dapot e na sinabi karela a kinua na ing pulut king katawan ning leon.

Ding Ukum Judges <lbl>14:10</lbl> 	At kinuldas ya i ibpa na king babai: at i Samson guinawa yang metung a pista karin; uling makanian ing kaugalian dang daraptan ding kayanakan a lalaki.

Ding Ukum Judges <lbl>14:11</lbl> 	At milyari, pamanakit da kea, king migdala lang atlungpulung kayabe a maguing kayantabe na.

Ding Ukum Judges <lbl>14:12</lbl> 	At sinabi nang Samson karela, Pabustan yung ibulus ke kakayu ing metung a bugtung: nung asalese ye kanaku king lub na niting pitung aldo ning pista, at kekayu yang turan, nung makanian dinan dakong atlungpulung barung lienzo at atlungpulu kapiblas a imalan:

Ding Ukum Judges <lbl>14:13</lbl> 	Dapot nung e ye asalese kanaku, nung makanian ikayung munie kanaku atlungpulung barung lienzo at atlungpulu kapiblas a imalan. At sinabi ra kea, Ibulus me ing kekang bugtung, bamiyang damdaman. 

Ding Ukum Judges <lbl>14:14</lbl> 	At sinabi na karela, King maglaklak linual ing pamangan, At king masikan linual ing yumu. At e re adinan kasalesean ing bugtung king atlung aldo. 

Ding Ukum Judges <lbl>14:15</lbl> 	At milyari king kapitung aldo, king sinabi ra king asawa nang Samson, Piraitnan me ing kekang asawa, baneng salesayan kekami ing bugtung, nung ali ikami dulukan daka at ing bale na ning kekang ibpa king api: inagkat yuke wari bang papagkasakitan? E makanian? 

Ding Ukum Judges <lbl>14:16</lbl> 	At kiniak ya ing asawa nang Samson king arapan na, at sinabi na, Tune king kasaman muku, at e muku kaluguran: mibulus kang metung a bugtung karing anak na ning kakung balayan, at e me selese kanaku. At sinabi na kea, Oini, e ke selese kang ibpa ku ni kang indu ku man, at salesean ke keka? 	And 

Ding Ukum Judges <lbl>14:17</lbl> 	At kiniak ya king arapan na king pitung aldo, angga king meari ing karelang pista: at milyari king kapitung aldo, king selese ne kea, uling pinilit neng bina; at selese ne ing bugtung king arapan da ding anak na ning keang balayan.

Ding Ukum Judges <lbl>14:18</lbl> 	At sinabi re kea ding lalaki king ciudad king kapitung aldo bayu ya limbug ing aldo, Nanu kaya ing maguing mayumu pa kesa king pulut? At nanu kaya ing maguing masikan pa kesa king metung a leon? At sinabi na karela, Nung e ye piniarul ing kakung dumalaga, E ye sana asalese ing kanakung bugtung. 

Ding Ukum Judges <lbl>14:19</lbl> 	At ing Espiritu nang GUINO masikanan yang dinatang kea, at kinuldas ya king Asquelon, at sinugat yang atlungpulung lalaki karela, at kinua na ing mesamsam karela, at binie na ing piblasan karing mekasalese king bugtung. At ing keang mua milablab, at menik ya king bale nang ibpa na. 

Ding Ukum Judges <lbl>14:20</lbl> 	Dapot ing asawa nang Samson miabie ya king keang kayabe, a ya ing inapus nang anti nang kakaluguran.

Ding Ukum Judges <lbl>15:1</lbl> 	Dapot mepalyari pangalabas na ning ditak a panaun, king panaun na ning pamamupul trigu, king dinalo ya i Samson a magdala yang metung a biserung kambing king keang asawa; at sinabi na, Luban ke ing asawa ku king kilub ning silid. Dapot e ne pepaluban ning keang ibpa. 

Ding Ukum Judges <lbl>15:2</lbl> 	At sinabi na ning keang ibpa, Tune a tune inisip ku king lubus meng pikasaman; inya binie ke king kekang kayabe: e wari ing keang waling babai maiguit ya lagu kea? Pagamuamu ku keka, kuanan me, a maguing kalili na. 

Ding Ukum Judges <lbl>15:3</lbl> 	At sinabi nang Samson karela, Maguing ala kung kapintasan king panaun a iti karing Filisteos, nung daptananan kong kalikutan. 

Ding Ukum Judges <lbl>15:4</lbl> 	At meko ya i Samson at dinakap yang atlung dalan a zora, at kinanua yang mitsa, at pitaidtaid no ding karelang iki, at dininan nong metung a mitsa king libutad na ning pilatan da ding balang aduang iki. 

Ding Ukum Judges <lbl>15:5</lbl> 	At inyang asulsulan na no ding mitsa, binulus nala king makatalakad a binutil da ding Filisteos, at silaban da ing pun at ing makatalakad a binutil, at makanian mu naman ding mulajan oliva.

Ding Ukum Judges <lbl>15:6</lbl> 	Kanita sinabi ra ding Filisteos, Ninung dinapat kaniti? At karelang sinabi, I Samson, a manuyang ning Timniteo, uling kinua ne ing keang asawa, at binie ne king keang kayabe. At sinampa la ding Filisteos, at dilukan de ing babai at ing keang ibpa. 

Ding Ukum Judges <lbl>15:7</lbl> 	At sinabi nang Samson karela, Nung daraptan yu ing anti kaniting bague, alang salang yablas ku kekayu, at kaibat na nita tuknang na ku. 

Ding Ukum Judges <lbl>15:8</lbl> 	At sigatan nala king balakang at puad a kayagum na ning maragul a pamakamate: at kinuldas ya at menuknangan king puang na ning batu king Etam. 	

Ding Ukum Judges <lbl>15:9</lbl> 	Kanita sinampa la ding Filisteos, at menalakad la king Juda, at kinalat da ing sarili ra king Lehi. 

Ding Ukum Judges <lbl>15:10</lbl> 	At sinabi ra ding lalaki ning Juda, Baket sinampa kayu salang kekami? At sinabi ra, Bamiyang gapusan i Samson sinampa kami, baming daptan kea ing anti mo ing depatan na kekami.

Ding Ukum Judges <lbl>15:11</lbl> 	Kanita ding atlung libung lalaki ning Juda kinuldas la king puang ning batu king Etam, at sinabi ra kang Samson, E mu wari balu king ding Filisteos sasakup la kekatamo? Nanu pin iting depatan mu kekami? At sinabi na karela, Nung makananu ing depatan da kanaku, makanian mu naman ing depatan ku karela. 	

Ding Ukum Judges <lbl>15:12</lbl> 	At sinabi ra kea, Kinuldas kami barakang gapusan, barakang ibie king gamat da ding Filisteos. At sinabi nang Samson karela, Sumpa ko kanaku, bang aliwa ikayu ding dumpa kanaku.

Ding Ukum Judges <lbl>15:13 </lbl>	At sinabi ra kea, ngara, Ali; nung e gapusan dakang matalik, at ibie raka king karelang gamat: dapot tune e raka patayan. At guinapus deng aduang bayung lubid, at simpa reng ibat king batu. 

Ding Ukum Judges <lbl>15:14 </lbl>	Inyang datang ya king Lehi, ding Filisteos pesikulio la kabang sasaganan de: at ing Espiritu nang GUINO masikanan yang dinatang kea, at ding lubid a atiu karing keang takde meguing anti lang lienzo a meduluk king api, at ding keang tali mebaldug la manibat karing keang gamat. 

Ding Ukum Judges<lbl>15:15</lbl> 	At menakit yang metung a bayung sikang ning metung a asno, at inatyat ne ing keang gamat, at kinua ne, at piniugat ne karing libung lalaki. 

Ding Ukum Judges <lbl>15:16</lbl> 	At sinabi nang Samson, King pamamilatan ning sikang na ning metung a asno, mibuntunbuntun la, King pamamilatan na ning sikang na ning metung a asno sinugat kung libung lalaki. 

Ding Ukum Judges <lbl>15:17</lbl> 	At milyari, inyang mayari neng miniabi, king besibas ne ing sikang king gamat na; at ing karinan a ita meaus Ramat-lehi. 

Ding Ukum Judges <lbl>15:18</lbl> 	At mika atin yang maragul a kau, at minaus ya kang GUINO, at ngana, Binie mu king gamat na ning kekang talasuyu iting maragul a kaligtasan; at ngeni mate ku wari king uli na ning kau, at manabu ku king gamat da deting e tule? 

Ding Ukum Judges <lbl>15:19</lbl> 	Dapot biklat ne ning Dios ing metung a kulkul a atiu king Lehi, at linual karin ing danum; at inyang mekainum ne, mibalik pasibayu ing keang diwa, at mesikan ya: inya ing laguiu na nita meaus En-hakkore, a atiu king Lehi, angga king aldo ngeni.

Ding Ukum Judges <lbl>15:20</lbl> 	At inatulan na ing Israel karing aldo ra ding Filisteos aduangpulung banua. 

Ding Ukum Judges<lbl> 16:1</lbl> 	At i Samson mine ya Gaza, at karin menakit yang metung a patutut, at siniping ya kea. 

Ding Ukum Judges <lbl>16:2</lbl> 	At belita ra karing tau Gaza, ngara, I Samson dinatang ya keti. At kibkuban de, at inabatan de king mabilug a bengi king pasbulan dalan ning ciudad, at tajimik la king kabukas, ngara, Manaya tamu angga king mamunag, kanita patayan taya. 

Ding Ukum Judges <lbl>16:3</lbl> 	At i Samson makakera ya anggang kapitangan bengi, at mibangun ya inyang kapitangan bengi, at tinalan ya karing takap ning pasbulan dalan ning ciudad, at karing aduang asias, at begut nala, pati na barateja at sabla, at pisanan nala, at dela nong sinampa king taluktuk ning bunduk a atiu king arapan ning Hebron. 

Ding Ukum Judges <lbl>16:4</lbl> 	At milyari kaibat na niti, king milsinta ya king metung a babai a atiu king libis na ning Sorec, a ing laguiu na Delila. 

Ding Ukum Judges <lbl>16:5</lbl> 	At simpan de ding guinu ra ding Filisteos, at sinabi ra kea, Siluan me, at lawan mu nung nu makabili ing keang maragul a sikanan, at nung nanung paralan a malyari keng maniaul laban kea, bamiyang agapus bang apasakitan miya: at dinan daka balang metung kekami libu at dinalan a kapising pilak. 

Ding Ukum Judges <lbl>16:6</lbl> 	At sinabi nang Delila kang Samson, Pagamuamu ku keka, sabian mu kanaku, nung nu makabili ing kekang maragul a sikanan, at nung makananu kang malyaring migapus bang malyaring pasakitan daka. 	

Ding Ukum Judges <lbl>16:7</lbl> 	At sinabi nang Samson kea, Nung gapusan daku karing pitung saguiwang yantuk a kapilan man e pa melangi, kanita malyaring mina ku, at maguing anti ku mo ing aliwang lalaki.

Ding Ukum Judges <lbl>16:8</lbl> 	Kanita ding guinu ra ding Filisteos migdala la kea a pitung saguiwang yantuk a e pa melangi, at guepusan ne kareti.

Ding Ukum Judges <lbl>16:9 </lbl>	Ngeni atin yang bante gulung a atiu king silid kilub. At sinabi na kea, Ding Filisteos orian na, Samson. At petad na ing yantuk, anti mo ing pangapatad ning taling sinulad ngening atagkil na ing api. Nanupata e mebalu ing keang sikanan.

Ding Ukum Judges <lbl>16:10</lbl> 	At i Delila sinabi na kang Samson, Oini, pirait muku, at piglaraman muku: pagamuamu ku ngeni keka, salesean mu kaku, nung makananu kang migapus.

Ding Ukum Judges <lbl>16:11</lbl> 	At sinabi na kea, Nung talian daku mung bayung lubid a e ra pa guinamit, kanita mina ku, at maguing anti na ku mu ing aliwang lalaki. 

Ding Ukum Judges <lbl>16:12 </lbl>	Nung inya kinanua ya i Delila bayung lubid, at guepusan ne kaniti, at sinabi na kea, Samson, orian na ding Filisteos. At ding bante gulung atilu king silid kilub. At petad no karing keang takde a anti mong sinulad. 

Ding Ukum Judges <lbl>16:13</lbl> 	At sinabi nang Delila kang Samson, Angga ngeni pirait muku, at piglaraman muku: sabian mu kanaku nung makananu kang malyaring agapus. At sinabi na kea, Nung ilala mo ding pitung ikat king kanakung buntuk king metung a abalan.

Ding Ukum Judges <lbl>16:14</lbl> 	At tinali ne king tulus, at sinabi na kea, Samson, orian na ding Filisteos. At miguising ya king keang pangatudtud, at begut ne ing tulus ning pabakle, at ing abalan. 

Ding Ukum Judges <lbl>16:15</lbl> 	At sinabi na kea, Makananung asasabi mu, aku kaluguran daka, ngening ing kekang pusu ala yu kanaku? Pirait mu na ku kaniting makatatlung ukdu, at e mu sinabi kanaku nung nu makabili ing kekang maragul a sikanan. 

Ding Ukum Judges <lbl>16:16</lbl> 	At milyari, kanitang pinilit na neng pinilit karing keang amanu aldoaldo, at susukilkilan ne, king melingasngas ya ing kaladua na angga king kamatayan. 

Ding Ukum Judges <lbl>16:17</lbl> 	At selese na kea ing keang mabilug a pusu, at sinabi na kea, Alang labasas a dinalan king kanakung buntuk; uling meguing Nazareno ku king Dios manibat pa king bale nang pungul ning kanakung indu: nung masatsat ku, kanita kawani kanaku ing sikanan ku, at mina ku, at maguing anti na ku mu ing ninumang lalaki. 	

Ding Ukum Judges <lbl>16:18 </lbl>	At inyang ikit nang Delila a selese na kea ing mabilug nang pusu, mitubud ya at pepayaus nala ding guinu ra ding Filisteos, ngana, Sampa kayu ngening ngeni, uling selese na kanaku ing mabilug nang pusu. Kanita simpan de ding guinu ra ding Filisteos, at darala ro ding salapi king karelang gamat.

Ding Ukum Judges <lbl>16:19</lbl> 	At pepatudtud ne karing keang tud; at minaus yang metung a lalaki, at sitsat nala ding pitung ikat king keang buntuk; at pigmulan neng pepasakitan, at ing keang sikanan meko kea. 

Ding Ukum Judges <lbl>16:20</lbl> 	At sinabi na, Samson, orian na ding Filisteos. At miguising ya king keang pangatudtud, at sinabi na, Lual kung anti mo ing karing aliwang panaun, at ikisig kung timawa ing sarili ku. Dapot e na balu king i GUINO kinawani ya kea. 

Ding Ukum Judges <lbl>16:21</lbl> 	At dekapan de ding Filisteos, at dinukit do ding mata na; at kildas de king Gaza, at guepusan de karing talikalang tangsu; at guiniling ya king sukulan. 

Ding Ukum Judges <lbl>16:22</lbl> 	Makanian man migmulang tinubu ing buak na king buntuk kaibat nang mesatsat.

Ding Ukum Judges <lbl>16:23</lbl> 	At ding guinu ra ding Filisteos mitipun lang makapamisan balang main metung a maragul a daun kang dagon a dios da, at bang magsaya la; uling sinabi ra, Binie ne ning kekatang dios king kekatang gamat i Samson a kasalang tamu. 

Ding Ukum Judges <lbl>16:24</lbl> 	At inyang akit ne ning balayan, pinuri re ing karelang dios; uling sinabi ra, Binie ne ning kekatang dios king kekatang gamat ing kekatang kasalang, at ing manlasak king kekatang labuad, a mekamate karing dakal kekatamu. 

Ding Ukum Judges <lbl>16:25</lbl> 	At milyari, kanitang matula la ding karelang pusu, king sinabi ra, Ausan ye i Samson, bayang gawang pikatulan kekatamu. At inaus de pin i Samson king sukulan; at guinawa yang pikatulan king arapan da. At binili re king pilatan da ding asias: 

Ding Ukum Judges<lbl> 16:26</lbl> 	At sinabi nang Samson king anak a tataid king keang gamat, Ipaintulut mung asalat kula ding asias a magdala king bale, bakung magjilig kareti.

Ding Ukum Judges <lbl>16:27</lbl> 	Ngeni ing bale mitmu yang lalaki at babai; at atilu karin ding anggang guinu ra ding Filisteos; at king babo ning bubungan ating atlung libung lalaki at babai, a lalbe kabang i Samson gagawa yang pikatulan. 

Ding Ukum Judges <lbl>16:28</lbl> 	At minaus ya i Samson kang GUINO, pagamuamu ku keka, ganakan muku, at pasiknangan muku, pagamuamu ku keka, aguiang misan na mu, Oh Dios, bang king misan mu man makayablas ku karing Filisteos karing adua kung mata. 	

Ding Ukum Judges <lbl>16:29</lbl> 	At i Samson telan nala ding aduang asias a makalibutad a magdala king bale, at migsandal ya kareti, ing metung king gamat nang wanan, at ing metung king gamat nang kaili. 

Ding Ukum Judges <lbl>16:30</lbl> 	At sinabi nang Samson, Pabustan mukung mate a kayabe ra ding Filisteos. At tinulak nala king mabilug nang sikanan; at ing bale misaldak ya karing guinu, at king mabilug a balayan a atiu karin kilub. Inya ding mete a apate na king keang kamatayan maiguit la karing pete na king keang bie. 

Ding Ukum Judges <lbl>16:31</lbl> 	Kanita kinuldas la ding keang kapatad at ing mabilug a bale nang ibpa na, at kinua re, at simpa re, at kitkut de king pilatan na ning Zora at Estaol king kutkutan nang Manoa a keang ibpa. At inatulan na ing Israel aduangpulung banua. 

Ding Ukum Judges <lbl>17:1</lbl> 	At ating metung a lalaki king karinan a bunduk-bundukan ning Efraim, a ing laguiu na Mica. 

Ding Ukum Judges <lbl>17:2</lbl> 	At sinabi na kang indu na, Ding libu at dinalan kapising pilak a meakua keka, a ilang bigsu mu piniumpa, at sinabi mu mu naman karing kakung balugbug, oini, ing pilak atiu kanaku; kinua ku. At sinabi nang indu na, Panuanan neng GUINO ing anak ku. 

Ding Ukum Judges <lbl>17:3</lbl> 	At sibli nala ding libu at dinalan a kapising pilak kang indu na; at sinabi nang indu na, Kakung italagang tune kang GUINO ing pilak a ibat king gamat ku dikil king kakung anak, balang gawan metung a larawan a dinukit at metung a larawan a bibu: ngeni pin isubli ko keka. 

Ding Ukum Judges <lbl>17:4</lbl> 	At inyang isubli nala ding salapi kang indu na, kinanua ya i indu na aduang dalan a kapising pilak, at binie no king mamubu, a nung ninu ing guinawa kareta metung a larawan a dinukit at metung a larawan a bibu: at atiu king bale nang Mica. 

Ding Ukum Judges <lbl>17:5</lbl> 	At ing lalaking Mica mika atin yang metung a bale karing dioses, at guinawa yang metung a efod, at terafim, at telaga ne ing metung karing keang anak a lalaki, a meguing keang sacerdote. 

Ding Ukum Judges <lbl>17:6</lbl> 	Karing aldo a deta alang ari king Israel: balang katau depatan na ing matulid karing sarili nang mata. 	

Ding Ukum Judges <lbl>17:7</lbl> 	At ating metung a kayanakan a lalaking ibat king Beth-lehem-juda, king sapni nang Juda, metung yang Levita; at menaliwa yang balen karin. 

Ding Ukum Judges <lbl>17:8</lbl> 	At ing lalaki meko ya king ciudad, king Beth-lehem-juda, bayang makipanuknangan nung nu ya manakit metung a karinan; at miras ya king karinan a bunduk-bundukan ning Efraim king bale nang Mica, king pamaglakbe na. 

Ding Ukum Judges <lbl>17:9</lbl> 	At sinabi na keang Mica, Nu ka ibat? At sinabi na kea, Metung kung Levita king Beth-lehem-juda, at mame ku bang makipanuknangan ku nung nu ku manakit metung a karinan. 

Ding Ukum Judges <lbl>17:10 </lbl>	At sinabi na keang Mica, Manuknangan kang kayabe ku, at maguing metung kang ibpa kanaku at metung a sacerdote, at aku dinan dakang apulu kapising pilak balang banua, at kasuluran a piblas, at ing kekang pamangan. Uli nita ing Levita linub ya. 	

Ding Ukum Judges <lbl>17:11</lbl> 	At ing Levita pitutulan na ing manuknangan a kayabe na ning lalaki; at ing kayanakan kea anti ya mong metung karing keang anak. 

Ding Ukum Judges <lbl>17:12 </lbl>	At i Mica telaga ne ing Levita, at meguing sacerdote ne ing kayanakan, at atiu king bale nang Mica. 

Ding Ukum Judges <lbl>17:13</lbl> 	Kanita sinabi nang Mica, Ngeni balu ku na king daptananan nakung mayap GUINO, anti ning atin kung metung a Levita a pekasacerdote ku. 

Ding Ukum Judges <lbl>18:1</lbl> 	Karing aldo a deta alang ari king Israel: at karing aldo a deta ding dai ra ding Danitas manintun lang metung a mana a apanuknanganan da; uling angga man king aldo a ita e pa mebaldug karela king libutad da ding dai na ning Israel ing karelang mana. 

Ding Ukum Judges <lbl>18:2</lbl> 	At ding anak nang Dan mitubud lang limang lalaki king karelang sapni manibat king karelang kabilugan a bilang, lalaki lang bantug king tapang, a menibatan Zora, at ibat king Estaol, barang tiktikan ing labuad, at bang siasatan da; at sinabi ra karela, Ume kayu, siasatan yu ing labuad. At ila miras la king karinan a bunduk-bundukan nang Efraim, king bale nang Mica, at migsantung la karin. 

Ding Ukum Judges <lbl>18:3</lbl> 	Kanitang malapit na la king bale nang Mica, balu ra ing siwala na ning kayanakan a lalaking Levita; at sinalangi la karin, at sinabi ra kea, Ninu ing migdala keka keti? At nanu ing kekang daraptan king karinan a iti? At nanu ing atiu keka keti? 

Ding Ukum Judges <lbl>18:4</lbl> 	At sinabi na karela, Makanian at makanian ing pamakiutus na kanakung Mica, at inupajan naku, at meguing sacerdote naku.

Ding Ukum Judges <lbl>18:5</lbl> 	At sinabi ra kea, Mawad kang usuk, pagamuamu mi keka, king Dios, baming abalu nung ing kekeng lakad a ayan mi mipala. 

Ding Ukum Judges <lbl>18:6</lbl> 	At ing sacerdote sinabi na karela, Ume kong payapa: atiu king arapan nang GUINO ing dalan a kekong ayan. 

Ding Ukum Judges <lbl>18:7</lbl> 	Kanita meko la ding limang lalaki, at miras la king Lais, at ikit da ing balayan a atiu karin, nung makananu lang menuknangan king kapanatagan, a anti mo ding Sidonios, tajimik at panatag; uling ala king labuad, a kukumkum upaya, bang abili ro king kamarinayan king nanumang bague, at marayu la karing Sidonios, at ala lang pamakiutus king kenumang tau. 

Ding Ukum Judges <lbl>18:8</lbl> 	At dinatang la pin karing kapatad da king Zora at king Estaol: at ding karelang kapatad sinabi ra karela, Nanu ing sasabian yu?

Ding Ukum Judges <lbl>18:9</lbl> 	At sinabi ra, Talakad kayu, at sampa tamu a salang karela; uling ikit mi ing labuad, at, oini, binang mayap: a maratun kayo? E ko magmakupad a ume at lungub bang bandian ing labuad. 

Ding Ukum Judges <lbl>18:10</lbl> 	Pamaglako yu, datang kayu king metung a balayan a panatag, at ing labuad maragul; uling binie ning Dios iti king kekong gamat, metung a karinan a ala nang kulang king kakailanganan a nanumang bague keti sulip.

Ding Ukum Judges <lbl>18:11 </lbl>	At meko lang menibatan karin ding king sapni ra ding Danitas, manibat king Zora at manibat king Estaol, anam lang dalan a lalaking makatakas karing sandatang pakipamuk. 

Ding Ukum Judges <lbl>18:12</lbl> 	At sinampa la, at menalakad la king Kiriat-jearim, king Juda: inya pin inaus da ing karinan a ita Mahane-dan angga king aldo ngeni; oini, atiu king gugulutan na ning Kiriat-jearim.

Ding Ukum Judges <lbl>18:13</lbl> 	At dinalan la manibat karin angga king karinan a bunduk-bundukan nang Efraim, at dinatang la king bale nang Mica. 

Ding Ukum Judges <lbl>18:14</lbl> 	Kanita mekibat la ding limang lalaki a mintang tiniktik king labuad ning Lais, at sinabi ra karing kapatad da, Balu yu king atin karing bale a deti metung a efod, at terafim, at metung a larawan a dinuket, at metung a larawan a bibo? Ngeni pin balakan yu ing sukat yung daptan. 

Ding Ukum Judges <lbl>18:15</lbl> 	At sinalangi la karin, at miras la king bale na ning kayanakan a Levita, king bale na ping Mica, at kitnan de king keang pangabili. 

Ding Ukum Judges <lbl>18:16</lbl> 	At ding anam a dalan a lalaki a makasandatang pakipamuk, a anak nang Dan, tinalakad la king piluluban ning pasbulan dalan. 

Ding Ukum Judges <lbl>18:17</lbl> 	At ding limang lalaki a mine bang tiktik king labuad sinampa la, at linub la karin, at kinua re ing larawan a dinukit, at ing efod, at ding terafim, at ing larawan a bibu: at ing sacerdote tinalakad ya king lele ning piluluban ning pasbulan dalan a kayabe no ding anam a dalan a lalaki a makasandatang pakipamuk.

Ding Ukum Judges <lbl>18:18</lbl> 	At inyang deti linub la king bale nang Mica, at kinua re ing larawan a dinukit, ing efod, at ding terafim, at ing larawan a bibu, ing sacerdote sinabi na karela, Nanu ing daraptan yu? 

Ding Ukum Judges <lbl>18:19</lbl> 	At sinabi ra kea, Tajimik ka, itakap me ing gamat mu king kekang asbuk, at tuki ka kekami, at maguing ibpa ka kekami at metung a sacerdote: mayap kaya keka a maguing sacerdote ka king bale na ning metung mung lalaki, o maguing sacerdote ka king metung a dai at metung a sapni king Israel? 

Ding Ukum Judges <lbl>18:20</lbl> 	At metula ya ing pusu na ning sacerdote, at kinua ne ing efod, at ding terafim, at ing larawan a dinukit, at mine king libutad ning balayan. 

Ding Ukum Judges <lbl>18:21</lbl> 	Inya mibalik na la at meko, at binili rala king karelang arapan ding anak a mangalati at ding vaca at ing pibandian. 

Ding Ukum Judges <lbl>18:22</lbl> 	Inyang marayu na la king bale nang Mica, ding lalaking atiu karing bale a makalapit king bale nang Mica mitipun lang makapamisan, at tegal do ding anak nang Dan. 

Ding Ukum Judges <lbl>18:23 </lbl>	At kinulio la karing anak nang Dan. At melikid la, at sinabi ra kang Mica, Nanung makalingasngas keka, a dinatang kang kambe mu ing anti kaniang tapuk?

Ding Ukum Judges <lbl>18:24 </lbl>	At sinabi na, Kinua yo ding kanakung dioses a guewa ku, at ing sacerdote, at meko kayu, a nanu pang kanaku? At makananu ping sabian yu kanaku, Nanung makalingasngas keka? 

Ding Ukum Judges <lbl>18:25</lbl> 	At sinabi ra kea ding anak nang Dan, E mu na paramdam ing kekang siwala king libutad mi, magkang dalusungan daka ding mua karing tau, at ibating me ing kekang bie, pati na ing bie ra ding kekang katubale. 

Ding Ukum Judges <lbl>18:26 </lbl>	At belaus da ding anak nang Dan ing karelang lakad: at inyang ikit nang Mica king milalu la kasikan dikil kea, mibalik ya at minuli ya king keang bale.

Ding Ukum Judges <lbl>18:27</lbl> 	At kinua re ing guewa nang Mica, at ing sacerdote na, at mine la king Lais, king balayan a tajimik at panatag, at sigatan dala king taram na ning talibung; at dilukan da ing ciudad king api. 

Ding Ukum Judges <lbl>18:28</lbl> 	At alang magligtas, uling marayu king Sidon, at ala lang pamakiabiayan kaninumang tau; at atiu iti king libis a atiu king siping ning Betrehob. At telakad de ing ciudad, at penuknanganan de. 	

Ding Ukum Judges <lbl>18:29</lbl> 	At ing laguiu ning ciudad inaus deng Dan, agpang king laguiu ning Dan a karelang ibpa, a mibait king Israel: makanian man ing laguiu ning ciudad king minuna Lais.

Ding Ukum Judges <lbl>18:30</lbl> 	At telakad de dikil king karelang sarili ding anak nang Dan ing larawan a dinukit; at i Jonatan, a anak nang Gersom, a anak nang Moises, ya at ding keang anak ilang sacerdotes king dai ra ding Danitas angga king aldo a pangabijag na ning labuad. 

Ding Ukum Judges 18:31 	Makanian deng telakad karela ing larawan nang dinukit Mica a guewa na, king sablang panaun a atiu ing bale na ning Dios king Silo.

Ding Ukum Judges <lbl>19:1</lbl> 	At milyari karing aldo a deta, inyang alang ari king Israel, king ating metung a Levita a manaliwang balen king nangan na karin ning karinan a bunduk-bundukan ning Efraim, a ya kinanua yang metung nang babai king Beth-lehem-juda. 

Ding Ukum Judges <lbl>19:2</lbl> 	At ing keang babai migkamit yang pamipaliwas salang kea, at likuan ne a mine ya king bale nang ibpa na king Beth-lehem-juda, at karin ya king lub ning apat a bulan. 

Ding Ukum Judges <lbl>19:3</lbl> 	At ing keang asawa mibangun ya, at tinuki ya kea, bayang makisabing maganaka kea, bang ibalik neng miuman, a kayabe ne ing keang ipus, at metung a kaparis a asno: at dela ne king bale nang ibpa na; at inyang ikit ne ning ibpa na ning babai, matula yang seganan ne. 

Ding Ukum Judges <lbl>19:4</lbl> 	At kinawat ne ning keang katiwangan, a ibpa na ning babai; at menuknangan yang kayabe na atlung aldo: inya mengan la at minum la, at migsantung la karin.

Ding Ukum Judges <lbl>19:5</lbl> 	At milyari king kapat a aldo, king mibangun lang maranun king abak, at mibangun ya bang mako: at sinabi na ning ibpa na ning babai king keang manuyang, Pasiknangan me ing kekang pusu king tinape, at kaibat ibalaus mu na ing kekang lakad. 

Ding Ukum Judges <lbl>19:6</lbl> 	Inya linukluk la, at mengan la, at minum, ilang adua a miabe: at sinabi ning ibpa na ning dalaga king lalaki, Pagamuamu ku keka, magpakasaya ka, a manatiling kabukas, at pasayan me ing kekang pusu. 	

Ding Ukum Judges <lbl>19:7</lbl> 	At ing lalaki mibangun ya bang mako, dapot pinilit ne ning keang katiwangan, at migsantung yang pasibayu karin.

Ding Ukum Judges <lbl>19:8</lbl> 	At mibangun yang maranun panga abak king kalimang aldo bayang mako; at sinabi na ning ibpa na ning babai, Pagamuamu ku keka, pasiknangan me ing kekang pusu, at manaya ka angga king kulimlim ya ing aldo; at mengan la, ilang adua. 

Ding Ukum Judges <lbl>19:9</lbl>	At kanitang ing lalaki tinalakad ya bayang mako, ya, at ing keang babai, at ing keang ipus, sinabi na kea ning katiwangan na, a ibpa na ning babai, Oini, ngeni ing aldo lalapit na king bengi, pagamuamu ku kekayu manaya ko king kabukas: oini, ing aldo lilipas ne, magsantung ko keti, bayang tumula ing kekong pusu; at bukas pagmulan yung maranun ing kekong lakad, banakong muli bale. 

Ding Ukum Judges <lbl>19:10</lbl> 	Dapot ing lalaki e ne menaya pa king benging ita, dapot tinalakad ya at meko ya, at miras ya king tulid ning Jebus (a ya naman ing Jerusalem): at karin abe nala ding kaparis a asno a makasiya; ing keang babai man kayabe naya. 

Ding Ukum Judges <lbl>19:11</lbl> 	Kanitang ati na lu king siping ning Jebus, ing aldo linipas ne; at sinabi na ning ipus king keang guinu, Pagamuamu ku keka, ume ka keni, at mibalik tamu kaniting ciudad da ding Jebuseos, at magsantung tamu kaniti. 

Ding Ukum Judges <lbl>19:12</lbl> 	At sinabi na kea ning guinu na, E ta mibabalik king ciudad ning aliwang balen, a e karing anak na ning Israel; nung e dumalan tamu a malaus king Gilbea. 

Ding Ukum Judges <lbl>19:13 </lbl>	At sinabi na king keang ipus, ume ka keni at lumapit tamu king metung karing karinan a deti; at magsantung ta king Gibea, o king Rama. 

Ding Ukum Judges <lbl>19:14</lbl> 	Inya dinalan la at melaus king karelang lakad; at kealbugan lang aldo king malapit king Gibea, a bandi nang Benjamin. 

Ding Ukum Judges <lbl>19:15</lbl> 	At sinalangi la karin, balang lungub at magsantung king Gibea: at linub ya, at linukluk ya king dalan na ning ciudad; uling alang lalaki a pabalaus karela king keang bale balang magsantung karin. 

Ding Ukum Judges <lbl>19:16</lbl> 	At, oini, mumuli ya ing metung a matua a ibat ya king keang dapat king marangle kanitang sisilim: ngeni ing lalaki tau ya king karinan a bunduk-bundukan nang Efraim, at makipanuknangan ya king Gibea; dapot ding tau king karinan a ita Benjamitas la. 	

Ding Ukum Judges <lbl>19:17 </lbl>	At inatna no ding keang mata, at ikit ne ing lalaking maglakbe king dalan na ning ciudad; at sinabi na ning matuang lalaki, Nu ka ume? At nu ka ibat?

Ding Ukum Judges <lbl>19:18</lbl> 	At sinabi na kea, Daralan kaming menibatan king Beth-lehem-juda a mame king nangan na karin ning karinan a bunduk-bundukan ning Efraim; tau ku karin, at mine ku king Beth-lehem-juda: at mame ku ngeni king bale nang GUINO; at alang taung pabalaus kanaku king bale na.

Ding Ukum Judges <lbl>19:19</lbl> 	Makanianman ating are at dikut dikil karing kekeng asno; at atin mu namang tinape at alak dikil kanaku, at king kekang ipus a babai, at dikil king kayanakan a lalaki a kayabe ra ding kekang ipus: alang kakulangan king nanumang bague.

Ding Ukum Judges <lbl>19:20</lbl> 	At sinabi na ning matuang lalaki, Kapayapan keka; makanian man paburean mung mitumpak kanaku ing kekang sablang kakailanganan; e ka mu magsantung king dalan. 

Ding Ukum Judges <lbl>19:21</lbl> 	Nung inya dela ne king keang bale, at dininan nong pamangan ding asno; at inos do ding karelang bitis, at mengan la at mininum. 

Ding Ukum Judges <lbl>19:22</lbl> 	Kabang patulan do ding karelang pusu, oreni, ding lalaki ning ciudad, taung mangababa asal, kibkuban de ing bale king makapatulug, papaluka la king pasbul; at miniabi la king guinu ning bale, ing matuang lalaki, ngara, Ilual me ing lalaki a linub king bale mu, bamiyang abalu. 

Ding Ukum Judges <lbl>19:23</lbl> 	At ing lalaki, ing guinu ning bale, liwalan nala, at sinabi na karela, Ali, kapatad ku, e ko darapat marawak, pagamuamu ku kekayu; anti ning ing lalaking iti linub ya king kanakung bale, e yu daraptan iting manawang. 

Ding Ukum Judges <lbl>19:24</lbl> 	Oini, ing anak ku dalaga yang alang bakas, at ing keang babai; ila ilual ko ngeni, at umisan yula, at daptan yu karela ing kekong minamayap: dapot e yu daraptan king lalaking ini ing makanian a kanawangan. 

Ding Ukum Judges <lbl>19:25</lbl> 	Dapot e re pekiramdaman ding lalaki: nung inya telanan ne ning lalaki ing keang babai, at liwal ne karela; at abalu re, at newangan de king lub ning kebukas anggang abak: at inyang mamunag na ing aldo, pepalakuan de. 

Ding Ukum Judges <lbl>19:26</lbl> 	Kanita dinatang ya ing babai inyang sasala na, at miragsa ya king pasbul ning bale ning lalaki a nung nu ya karin ing keang guinu, angga king mesala.

Ding Ukum Judges <lbl>19:27</lbl> 	At mibangun ya ing keang guinu king abak, at biklat no ding pasbul ning bale, at linual ya banang isundu ing keang lakad; at, oini, ing babai a kayang babai miragsa ya king pasbul ning bale, a ding keang gamat atilu king guyabnan eran. 

Ding Ukum Judges <lbl>19:28</lbl>	At sinabi na kea, Mibangun ka, at tara na; dapot alang makibat: kanita seke ne king asno; at ing lalaki mibangun ya, at mine ya king keang karinan.

Ding Ukum Judges<lbl> 19:29</lbl> 	At pamaniatang na king keang bale, kinanua yang metung a punyal, at telanan ne ing keang babai, at penagsag ne, butul at butul, king labingaduang dake, at peparala ne karing anggang angganan na ning Israel. 

Ding Ukum Judges <lbl>19:30</lbl> 	At milyari, king ding sablang menakit kaniti sinabi ra, Alang anti kaniting dapat a merapat na ni meakit man manibat king aldo a sinampa la ding anak na ning Israel a menibatan king labuad na ning Egipto angga king aldo a iti: talastasan yu, kuma kong sangguni, at maniabi kayu. 

Ding Ukum Judges <lbl>20:1</lbl> 	Kanita linual la ngan ding anak na ning Israel, at ing kapamisanan mitipun anti mong metung mung tau, manibat king Dan angga pin king Beer-seba, a kayagum na ing labuad ning Gilead, kang Guinu king Mizpa. 

Ding Ukum Judges <lbl>20:2</lbl> 	At ding pekapun ning mabilug a balayan, ding anggang dai na pin ning Israel, inarap da ing sarili ra king kapulungan na ning balayan na ning Dios, a apat lang dalan a libung lalaking lalakad a tinalan sandata. 

Ding Ukum Judges <lbl>20:3</lbl> 	(Ngeni ding anak nang Benjamin dimdam da king sinampa la ding anak na ning Israel king Mizpa). At sinabi ra ding anak na ning Israel, Sabian yu kekami, makananung mepalyari iting marawak a iti? 

Ding Ukum Judges <lbl>20:4</lbl> 	At ing Levita, ing asawa na ning babaing pete, mekibat ya sinabi na, Mine ku king Gibea atiu king Benjamin, aku at ing kakung babai, bang magsantung karin. 

Ding Ukum Judges <lbl>20:5</lbl> 	At tinalakad la ding lalaki king Gibea salang kanaku, at kibkuban de ing bale king makapatulug kanaku king bengi; aku pignasan dakung paten, pinilit de ing kakung babai, at mete ya. 	

Ding Ukum Judges <lbl>20:6</lbl> 	At kinua ke ing kanakung babai, at penagsag ke, at peparala ke king mabilug a labuad ning mana na ning Israel; uling migkamit la king kalibian at kanawangan king Israel. 

Ding Ukum Judges <lbl>20:7</lbl> 	Oini, ikong anak na ning Israel, ikong sabla, ibie yu keti ing kekong minamayapan at usuk. 

Ding Ukum Judges<lbl> 20:8</lbl> 	At ing mabilug a balayan tinalakad anti mong katau mu, ngara, E ne ume ing ninuman kekami king keang kubu, ni muli ya ing ninuman kekami king keang bale. 

Ding Ukum Judges <lbl>20:9</lbl> 	Dapot ngeni oini ing bague a kekeng daptan king Gibea: sampa kami salang kea king pamamilatan na ning pamipaningalma;

Ding Ukum Judges <lbl>20:10 </lbl>	At kuma kaming apulung lalaki king balang dinalan karing anggang dai na ning Israel, at dinalan king balang libu, at libu karing apulung libu, a magdalang bakal dikil king balayan, barang daptan, pangaras da king Gibea na ning Benjamin, ing agpang king anggang kanawangan a depatan da king Israel. 

Ding Ukum Judges <lbl>20:11</lbl> 	Inya pin mitipun la ding anggang lalaki ning Israel salang king ciudad, a migpakatibe lang makapamisan anti mong katau mu.

Ding Ukum Judges <lbl>20:12</lbl> 	At mitubud la ding dai na ning Israel king mabilug a dai nang Benjamin, a sinabi ra, Nanung dewakan iti a mepalyari king libutad yu? 

Ding Ukum Judges<lbl> 20:13 </lbl>	Ngeni pin ibie yula ding lalaki, ding taung mababa asal, a atiu king Gibea, bamilang patayan, at milako ing dewakan king Israel. Dapot e na pekiramdaman Benjamin ing siwala ra ding keang kapatad a anak na ning Israel. 

Ding Ukum Judges <lbl>20:14</lbl> 	At mitipun lang makapamisan ding anak nang Benjamin karing ciudad a tumuru king Gibea, balang lual makilaban salang karing anak na ning Israel. 

Ding Ukum Judges <lbl>20:15</lbl> 	At ding anak nang Benjamin mebilang la king aldo a ita karing ciudad adua lang pulu at anam a libung lalaki a tatalan talibung, makabukud pa karing manuknangan king Gibea, a mika bilang pitung dalan a piling lalaki. 

Ding Ukum Judges <lbl>20:16</lbl> 	Kayabe na ning mabilug a balayan a iti atin lang pitung dalan a piling lalaki a kinaili; balang metung makabasibas yang batu king honda a tumud ya aguiang king metung mung sukad buak, at e sumala.

Ding Ukum Judges <lbl>20:17</lbl> 	At ding lalaki ning Israel, subali pa kang Benjamin, mebilang la ding apat lang dalan a libung lalaki a tatalan talibung: deting sabla lalaki la king pamipamuk.

Ding Ukum Judges <lbl>20:18</lbl> 	At tinalakad la ding anak na ning Israel, at sinampa la king Bet-el, at miniawad lang usuk king Dios; at sinabi ra, Ninu ing sampa kekami bang munang makilaban salang karing anak nang Benjamin? At sinabi nang GUINU, I Juda ya ing sampang muna.

Ding Ukum Judges <lbl>20:19</lbl> 	At mibangun la ding anak na ning Israel king abak, at menalakad lang salang king Gibea.

Ding Ukum Judges 20:20 	At linual la ding lalaki ning Israel bang makilaban salang kang Benjamin; at ding lalaki ning Israel binili ra ing pamipamuk king ayus laban karela king Gibea. 

Ding Ukum Judges <lbl>20:21</lbl> 	At linual la ding anak nang Benjamin king Gibea, at ding sinintang dang digsa king aldo a ita king gabun adua lang pulu at aduang libung lalaki karing Israelitas. 

Ding Ukum Judges<lbl> 20:22</lbl> 	At ing balayan, ding lalaki ning Israel, pepatapang da ing sarili ra, at migayus lang pasibayu king pamakipamuk king karinan mu ring ita nung nu la migayus king minunang aldo. 	

Ding Ukum Judges<lbl> 20:23 </lbl>	At sinampa la ding anak na ning Israel at kiniak la king arapan nang GUINU anggang gatpanapun; at kitang da kang GUINU ngara, Lumapit kung pasibayu bakung makilaban salang karing anak nang Benjamin a kakung kapatad? At sinabi nang GUINU, Sampa kang salang kea. 

Ding Ukum Judges <lbl>20:24</lbl> 	At linapit la ding anak na ning Israel salang karing anak nang Benjamin king kaduang aldo. 

Ding Ukum Judges <lbl>20:25</lbl> 	At i Benjamin linual ya king kaduang aldo king Gibea a salang karela, at asintang nong digsang pasibayu king gabun karing anak na ning Israel ding labingwalung libung lalaki; deting sabla telan de ing talibung. 	

Ding Ukum Judges <lbl>20:26</lbl> 	Kanita ding anggang anak na ning Israel, at ing mabilug a balayan sinampa, at mine king Bet-el, at kiniak, at linukluk karin king arapan nang GUINU, at migkulaciun la king aldo a ita angga king gatpanapun; at minain la karing ain a durulukan at karing ain king kapayapan king arapan nang GUINU. 	

Ding Ukum Judges <lbl>20:27</lbl> 	At kitang da ding anak na ning Israel kang GUINU (uling ing kaban ning tipan nang GUINU atiu karin karing aldo a deta, 

Ding Ukum Judges <lbl>20:28</lbl> 	At i Fineas, a anak nang Eliazar, a anak nang Aaron, tinalakad ya king arapan na karing aldo a deta), a sinabi na, Lual kung pasibayu bang makilaban salang karing anak nang Benjamin a kapatad ko, o tuknang ku? At sinabi nang GUINU, Sampa ka; uling bukas ibie ke king kekang gamat. 

Ding Ukum Judges <lbl>20:29</lbl> 	At ing Israel mibili yang mamabat king makapatulug salang king Gibea. 

Ding Ukum Judges <lbl>20:30</lbl> 	At sinampa la ding anak na ning Israel salang karing anak nang Benjamin king katlung aldo, at inayus da ing sarili ra salang king Gibea, anti mo ing karing milabas a ukdu. 

Ding Ukum Judges <lbl>20:31</lbl> 	At linual la ding anak nang Benjamin salang king balayan, at mirayu la king ciudad; at pigmulan dang miniugat mekamate king balayan, anti mo ing karing milabas a ukdu, karing dalan a matas, a ing metung sasampa ya king Betel, at ing metung king Gibea, king marangle, atin lang atlungpulung lalaki ning Israel.

Ding Ukum Judges <lbl>20:32</lbl> 	At sinabi ra ding anak nang Benjamin, Mesugat lang miragsa king arapan tamu, anti mo king minuna. Dapot sinabi ra ding anak na ning Israel, Tumakas tamu, at idayu tala manibat king ciudad angga karing matas a dalan. 

Ding Ukum Judges <lbl>20:33</lbl> 	At ding anggang lalaki ning Israel tinalakad la king karelang karinan, at migayus la king baal-tamar; at ding mamabat na ning Israel linual la manibat king karelang karinan, king lual na pin ning Maareh-geba. 

Ding Ukum Judges <lbl>20:34</lbl> 	At linague la salang king Gibea ding apulung libung piling lalaki king mabilug a Israel, at ing pamilaban makapangablab; dapot e ra balu king ing marawak miraras malapit karela.

Ding Ukum Judges <lbl>20:35</lbl> 	At sigatan neng GUINU i Benjamin king arapan na ning Israel; at ding linipul da ding anak na ning Israel king Benjamin king aldo a ita adua lang pulu at limang libu at dinalan a lalaki: deting sabla telan de ing talibung. 

Ding Ukum Judges <lbl>20:36</lbl> 	Nanupata ikit da ding anak nang Benjamin king mesugat la; uling ding lalaki ning Israel minie lang karinan king Benjamin, uling menalig la karing mamabat a karelang binili salang king Gibea.

Ding Ukum Judges <lbl>20:37</lbl> 	At migmalagawa la ding mamabat, a sinagasa la king Gibea; at melaus la ding mamabat, at sigatan da ing mabilug a ciudad king taram na ning talibung. 

Ding Ukum Judges <lbl>20:38</lbl> 	Ngeni ing pakilalanan dang tanda ding anak na ning Israel at ding mibiling mamabat ya pin, king paukiat lang metung a maragul a lulam ning asuk king ciudad.

Ding Ukum Judges <lbl>20:39</lbl> 	At ding anak na ning Israel minurung la king pamipamuk, at ing Benjamin migmula yang miniugat at mekamate karing lalaki ning Israel a ating atlungpulu katau; uling sinabi ra, Tune masugat la king arapan tamu, anti mo ing king minunang pamilaban. 

Ding Ukum Judges <lbl>20:40</lbl> 	Dapot kanitang ing lulam, migmulang minukiat a ibat king ciudad king metung a asias a asuk, ding Benjamitas melikid la king gugulutan da: at, oini, ing kabilugan ning ciudad minukiat ya banua king asuk. 	

Ding Ukum Judges <lbl>20:41 </lbl>	At mibalik la ding lalaki ning Israel, at ding lalaki ning Benjamin mengagutgut la; uling ikit da king ing dewakan dimpa karela. 

Ding Ukum Judges<lbl> 20:42</lbl> 	Inya pin guinulut la king arapan da ding lalaki ning Israel a melaus la king ilang; dapot tatagalan nong masipit ning pamilaban; at detang linual karing ciudad sinintang do karin king libutad. 

Ding Ukum Judges <lbl>20:43</lbl> 	Kibkuban dala ding Benjamitas king makapatulug, at tegal dala, at piniamusak dala king karinan dang pipainawan, angga king tulid ning Gibea king nangan a piaslagan ning aldo.

Ding Ukum Judges <lbl>20:44</lbl> 	At ding miragsa king Benjamin labi lang walung libung lalaki; deti ngan lalaki lang bantug king tapang. 

Ding Ukum Judges <lbl>20:45</lbl> 	At mibalik la at tinakas la nangan king ilang angga king batu ning Rimon; at penagal dala karing dalan a matas ding limang libung lalaki; at tegal dong masipit angga king Gidom, at ding asugat da karela adua lang libung lalaki. 	

Ding Ukum Judges <lbl>20:46</lbl> 	Nanupata ding miragsa king aldo a ita kang Benjamin adua lang pulu at limang libung lalaki a tinalan king talibung; deti ngan lalaki lang matapang. 

Ding Ukum Judges <lbl>20:47</lbl> 	Dapot ding anam a dalan a lalaki mibalik la at tinakas nangan king ilang angga king batu ning Rimon, at migsantung la king batu ning Rimon apat a bulan. 	

Ding Ukum Judges <lbl>20:48</lbl> 	At belikan dong pasibayu ding lalaki ning Israel ding anak na ning Benjamin, at sigatan dala king taram na ning talibung, ing mabilug a ciudad, at ding kawan a vaca, at ing anggang ikit da; maiguit kaniti detang anggang ciudad a ikit da silaban dala king api. 	

Ding Ukum Judges <lbl>21:1</lbl> 	Ngeni ding lalaki ning Israel sinumpa la king Mizpa, ngara, Ala ninuman kekami a ibie ne ing anak nang babai kang Benjamin a maguing asawa na. 

Ding Ukum Judges <lbl>21:2</lbl> 	At ing balayan miras king Bet-el, at linukluk karin anggang gatpanapun king arapan ning Dios, at sikan da ing karelang siwala, at tinangis lang bina. 

Ding Ukum Judges <lbl>21:3</lbl> 	At sinabi ra, Oh GUINU, a Dios ning Israel, baket milyari ngeni iti king Israel, a atin ngeni metung a dai a kulang king Israel? 

Ding Ukum Judges <lbl>21:4</lbl> 	At milyari king kabukasan, king ing balayan mibangun maranun, at mitalakad metung a altar karin, at minain ain a durulukan at ain king kapayapan. 

Ding Ukum Judges <lbl>21:5</lbl> 	At sinabi ra ding anak na ning Israel, Ninu ing atiu ken karing anggang dai na ning Israel a e sinampa king kapulungan kang GUINU? Uling dinapat lang maragul a sumpa tungkul karetang e sinampa kang GUINU king Mizpa, ngana, Alang pangakablang patayan ya. 	

Ding Ukum Judges <lbl>21:6</lbl> 	At pesisisi la ding anak na ning Israel dikil kang Benjamin a karelang kapatad, at sinabi ra, Ating metung a dai a mikawani king Israel king aldo a iti. 

Ding Ukum Judges <lbl>21:7 </lbl>	Makananu ing kekatang daptan a pamanintun asawa dikil karing melakuan, anti na ning sinumpa tamu kang GUINU a e tala ibie karela a maguing asawa ra ding anak tang babai? 	

Ding Ukum Judges <lbl>21:8 </lbl>	At sinabi ra, Ninu karing dai ning Israel ing e sinampa kang GUINU king Mizpa? At, oini, alang miras king parang a menibat king Jabes-gilead king kapulungan. 	

Ding Ukum Judges <lbl>21:9</lbl> 	Uling inyang mebilang ing balayan, oini, karin ala metung man karing manuknangan king Jabes-gilead. 	

Ding Ukum Judges <lbl>21:10 </lbl>	At mitubud ing kapamisanan labingaduang libung lalaki karing matapang dili, at inutus na karela, ngana, Ume kayu at sugatan yo ding manuknangan king Jabes-gilead king taram na ning talibung, pati na ding babai at ding anak a mangalati. 	

Ding Ukum Judges <lbl>21:11</lbl> 	At oini ing bague a kekong daptan: sintangan yeng lubus ing balang lalaki, at ing balang babai a sipingan ning lalaki. 

Ding Ukum Judges <lbl>21:12</lbl> 	At ikit dala karing manuknangan king Jabes-gilead ding apat a dalan a dalagang alang bakas, a e pa kinilalang lalaki king pamakisiping kea; at dela ro king parang king Silo, a atiu king labuad na ning Canaan.

Ding Ukum Judges <lbl>21:13</lbl> 	At mitubud ing mabilug a kapamisanan at miniabi la karing anak nang Benjamin a atiu king batu ning Rimon, at pisiag da ing kapayapan karela. 

Ding Ukum Judges <lbl>21:14</lbl> 	At mibalik ya ing Benjamin king panaun a ita; at binie ro karela ding babai a linigtas dang mabie karing babai ning Jabes-gilead: at makanian man e ro apatulan. 	

Ding Ukum Judges<lbl> 21:15</lbl> 	At ing balayan sinisi la dikil king Benjamin, uling i GUINU guinawa yang metung a pamikawani karing dai na ning Israel. 	

Ding Ukum Judges <lbl>21:16</lbl> 	Kanita sinabi ra ding makatua ning kapamisanan, Makananu ing kekatang daptan a pamanintun asawa karetang makatagan, anti na ning ding babai melipul la king Benjamin?

Ding Ukum Judges <lbl>21:17</lbl> 	At sinabi ra, Karampatan mika ating metung a mana dikil karetang mitakas kang Benjamin, bang ing metung a dai e mapda king Israel. 

Ding Ukum Judges <lbl>21:18</lbl> 	Makanian man e tala adinan maguing asawa ra karing anak tang babai; uling ding anak na ning Israel sinumpa la, a sinabi ra, Makasumpa ya itang munie metung a asawang babai kang Benjamin. 

Ding Ukum Judges <lbl>21:19</lbl> 	At sinabi ra, Oini, ating metung a pista kang GUINU banua-banua king Silo, a atiu king paralaya na ning Bet-el, nangan king aslagan ning matas a dalan a sasampa king Siquem manibat king Betel, at king mauli ning Libano. 

Ding Ukum Judges <lbl>21:20</lbl> 	At inutus do ding anak nang Benjamin, ngara, Ume kayu at mabat ko karing uvasan; 

Ding Ukum Judges <lbl>21:21</lbl> 	At lawan yu, at, oini, nung ding anak nang babaing Silo lual la a terak karing terakan, kanita lual kayu karing uvasan, at dakap ya ing balang lalaki kekayu a maguing keang asawa karing anak nang babaing Silo, at ume kayu king labuad na ning Benjamin.

Ding Ukum Judges <lbl>21:22</lbl> 	At mapalyari, nung ding karelang ibpa o ding karelang kapatad datang la barakeng pakiamanuan, king sabian mi karela, Ipagkalub yong binang malam kekami; uling e mila kinuang maguing asawa ing balang metung karela king pamilaban ni e yu no man binie karela; nung ali atin kong kasalanan ngeni. 

Ding Ukum Judges <lbl>21:23</lbl> 	At depatan dang makanian ding anak nang Benjamin, at kinua rong asawa ra, agpang king karelang bilang, karetang tinerak, ilang dela ra: at mine la at mibalik la king karelang mana, at telakad do ding ciudad, at penuknanganan dala. 

Ding Ukum Judges<lbl> 21:24</lbl> 	At meko la ding anak na ning Israel king panaun a ita a menibatan la karin, balang katau king keang dai at king keang sapni, at meko la a menibatan karin ing balang katau a minuli king keang mana. 

Ding Ukum Judges <lbl>21:25</lbl> 	Karing aldo a deta alang ari king Israel: balang katau depatan na ing mayap king sarili nang mata. 

Title:Prayers
Kapampangan Prayers
<b>The Sign of the Cross</b>
Uli ning tanda ning Santa Cruz, caring masamÃ¡ quecami, icabus Mu cami, Guinu ming Dios.
QÃ±g laguiu ning +Ibpa, ampon ning Anac, ampon ning Espiritu Santo. Amen.

<b>The Creed</b>
Sasalpantaya cu qÃ±g Dios, Ibpang mayupayang tutu, linalang qÃ±g banua't yatu.
At cang Jesucristong Anac nang Bugtung a Guinu tamu.
Pengagli Ya qÃ±g upaya ning Banal a Espiritu, mibayit Ya cang Santa Mariang Virgen.
Linasa Ya lalam nang upaya nang Poncio Pilato. Mipacu ya qÃ±g cruz, mete Ya't micutcut.
Tinipa Ya caring mete. QÃ±g catlung aldo, sinubli yang mebie. Pepaitas Ya banua,
macalucluc uanan ning Dios Ibpang mayupayang tutu. Ibat carin, magbalic Ya naman queti
ban mucum caring mabie ampon mengamate.
Sasalpantaya cu qÃ±g Banal a Espiritu, qÃ±g Santa Iglesia Catolica, qÃ±g pamisamac ding Santos,
qÃ±g pangapatauadda ring casalanan, qÃ±g pangasubli rang mie ring mete, at qÃ±g bie alang angga.
Amen.

<b>The Lord's Prayer</b>
Ibpa mi, a atiu banua. Misamban ya ing lagyu Mu. Datang quecami
ing cayarian Mu. Mipamintuan ing lub Mu, queti sulip anti banua.
Ing cacanan mi qÃ±g aldo-aldo ibie Mu quecami qÃ±g aldo ngeni.
Ampon ipatauad Mo quecami ring sala mi Queca, anti ing pamamatauad
mi caring micasala quecami. E Mu que ipaisaul qÃ±g tucsu, nune icabus
Mu cami caring sablang maroc. Amen.

<b>Angelic Salutation</b> (Hail, Mary!)
Bapu, Maria! Mitmu ca qÃ±g gracia. Ing Guinung Dios atiu queca. Nuan ca caring sablang babayi, at nuan ya pa naman ing bunga ning atian mu, y JesÃºs.
Santa Maria, Indu ning Dios. Ipanalangin mu queng macasalanan, ngeni, ampon qÃ±g oras ning camatayan mi. Amen.

<b>The Gloria Patri</b>
Ligaya qÃ±g Ibpa, at qÃ±g Anac, at qÃ±g Espiritu Santo. Antimo ing sadia nang ligaya ibat qÃ±g camumulan, ngeni't capilan man, mangga man qÃ±g alang angga. Amen.

<b>The Salve Regina</b>
Bapu Reyna, Indung Mamacalulu, bie ampon yumu, manga panaligan mi,
Bapu Reyna, icang ausan mi, iqueng pepalacuan a anac nang Eva;
icang pangisnawan ming malalam, daralung que manga tatangis queni qÃ±g carinan ning lua.

Ngamu na Reyna, Patulunan mi, balicdan mu cami caring mata mung mapamakalulu,
ampon nung mapupus, pangalako mu queti sulip, paquit me quecami i Jesus,
a bungang masampat ning atian mu.
O malugud ! O mapamacalulu! O Santa Maria Birhen a mayumu!
V:Ipanalangin mu cami, O Santang Indu ning Dios.
R: Baâ€™queng sucat maquinabang caring pengacu nang Jesucristong Guinu tamu.


Title:Religious Texts
<b>DATABANK OF THE PAMPANGAN (KAPAMPANGAN) LANGUAGE</b>

<u><b>Religious Writings</b></u>


<b>Salamat Po Oâ€™Guinu</b>					<b>Panalangin Para Karing Kapanamdaman</b>

Sanung pusu kaya ing e manangis				Ibpa mi, atiyu banua, mamaus kami ngeni murin
King libutad ning kapagsubukan?				ing makapasubaling paralan.
Makananu kaya nung keng pamanudtud ku			Kapamilatan na ning kekang upaya nung inia melalang kami
Migulantang ku king darabulbul a lahar?				Balang pangisnawa mi, baling abak a makagising kami
Makananu kaya nung aku ing mengayanud			at balang penandit na ning panaun a mabibie kami,
king lahar, mikutkut, at mebuluk?				lalam ngan iti king upaya mu. 
Makananu kaya nung king kagising ku
Ala na kung anak a kakandungan?				Ibpa, nung lelangan mu kami ibat king ala, 
Makananu kaya nung king kabalikid ku				paniwalan ming lalu mu kaming alalang pasibayu.
Ala na kung asawang kayaduangan?				Katmuan mu kami king espiritu mung makapaldan.
Makananu kaya nung king pangalingat ku			Idayu mu ing nanu mang bague a e dapat atiyu kekami.
Ala na ku mu naman pengaring luluguran?
Makananu kaya nung king pamanuli ku				Tanggalan mu ing nanumang babie sakit king katawan.
Ala ne ing bale kung tuknangan?				Ibusni mu la ding nanu mang baradung uyat at
Makananu kaya nung king pamagbalik ku			nanu mang daluyan daya at mie lang pasibayu ding
Ala ne mu naman in balen kung pakamalan?			Sakitan nang parte ning katawan. 
Makananu mung tanggapan ing pagsubuk			Ilako mu ing nanumang makalbag at linisan mu
Ning Indung Kalikasan?					ing nanu mang impeksyun. 
Makananu mung yamyaman ing meging kapalaran?
							Ipaintulut mu ing dumalan king mabilug ming katawan
King dalumdum at dimla ning kabengian				ing pali ning lugud mung makapaldan,
Alus mabating ya ing sarili mung kaisipan			ban milako na ing nanu mang sakit at magobra ya 
Eka sana manangis at gugulisak				ing mabilug ming katawan ayun king pangalalang na.
King sakit at pait niting kapagsubukan.
Eka mu naman sana duduku tanda ning pagsuku			At Ibpa, ibalik mu kami king malusug a kaisipan 
Talakad ka, kapatad ku, ing lahar labanan mu!			at pamikakatawan, ban apagsilbian da ka
Atin kang tapang at sibukan a lininang ning panaun		king balang penandit ning bie mi keti sulip.
Ing lahar yang dalpakan mu, 
Ngeni mu na ipakit ing tetagan mu				Iti aduan mi king kapamilatan nang Kristong Guinu mi. 
Uling ing pago mu ya ing sablayan ning balayan mu		Amen.
Nung nanu mang bage king gabun a mikutkut na
Emu na sana kukulkulan pa.
Sulyap ka babo banua at ing biga sasabian na
King kaibat ning unus ating sibul ning bie a mamagus.
Manalangin kata, kapatad ku, a sana ing Guinu
Saupan nakatang mtitkdo pasibayu.
Aduan ta Kaya na sana ing tula at ligaya
King pusu manatili ya.
Talan ka kanaku, kapatad ku, at igulisak ta
Ing â€œSalamat Po Oâ€™ Guinuâ€.
   


<u><b>PANALANGIN KING SANTISIMA TRINIDAD</b></u>

Alang-alang pakundangan king Santisima Trinidad.
Dios Ibpa, Dios Anak, at Dios Espiritu Santo, kuldasan mu ke pu at aslagan king banal mung Espiritu at sukuban mu ke king mal mung manto.
Dios Ibpa, pagkaluban mu kaming matibe casalpantayanan.
Dios anak, pagkaluban mu kaming matibe pamikakalugud.
Dios Espiritu Santo, kuldasan mu kami king matibe pamikakalugud.
Dios Espiritu Santo, kuldasan mu kami king banal mung Espiritu at sukuban mu kami king mal mung manto.
Sasalpantay ku king Santisima Trinidad.
Manalig ku king Santisima Trinidad.
Malsinta ku king Santisima Trinidad.
Sisisian ku ing pamikasala ku king Santisima Trinidad.
Pagnasan mi ne man akamit ing santisima Trinidad.


<u><b>Ibpa Mi</b></u>						<u><b>Panalangin</b></u>

Ibpa mi, atyu ka banua, misamban ya ing lagyu mu,		King lagyu ning Dios Ibpa, Dios Anak, at Dios Espiritu Santo,
Dating ing kayarian mu, mipamintuan ing lub mu,			Amen.
Keti sulip, anti banua, mipamintuan ing lub mu.		
Ing kakanan mi king aldo-aldo,				Dios Ibpa, Dios Anak, Dios Espiritu Santo, 
Ibye mu kekami king aldo ngeni.				Sasamban at gagalang ding sablang tao.
Ampo ipatawad mu kekami, ing sala mi keka.			Padre Jesus-Nazareno, sinakup king mabilig yatu
Anti ing pamamtawad mi					King kasalanan ding sablang tao.
Kareng mikasala kekami					Padre Jesus-Nazareno, Dios Espiritu Santo, sulu ding sablang tao
Manga emu ke ipaisawul king tuksu,				Luguran taya ing guinung Dios Ibpang malam,
Nune ikabus king marok.					King luklukan nig katasan, ilang kekatang akasiping,
							Ding aral ning Jesukristo ilang dapat tukian.
<u><b>Bapu Maria</b></u>
							Tapat pusung manalangin, dapat tamung mikakalugud,
Bapu Maria, mipnu king gracia					Ing kamua dapat tamung palabasan.
Ing Guinu atyu keka,					Ing Dios Espiritu Santo, layun na katang luguran. 
Nuan ka karing sablang babai
At nuan ya pa naman ing bunga ning atyan mung I Jesus.		Ing Virgen Santo Rosario yang kang Jesus a Indu na,
							Bapu Maria mipnu king gracia, Ing Dios Ibpa atyu keka,
<u><b>Santa Maria</b></u>				Virgen alang kaparis.
							
Santa Mariang Indu ning Dios,					Virgen alang akapara, pinili ne at liguran ning Dios a mapalsinta
Ipanalangin mu keng makasalanan,				Dios Espiritu Santo, pinili ne y Santa Maria, Y San Joseph,
Ngeni at king oras na ning kamatayan mi,			Ilang tune kayabe.
Amen.							Jesus, Maria, Y Joseph, ilang sulu tamu king panlakad 
							A papunta king Dios Ibpang matas.

<u><b>Panalangin</b></u>				Dapat tamung manalangin, pibandian alang kupas,	
							tipunan tamung ditak-ditak, karing baling pusung maniawad,
Jesus, Jesus, Jesus, Maria Y Joseph,				dapat tamu pin tumipon, pibandian, pibandian a ena asira ning
sagipan yuk e ngan king panganib,				kalawang, king abak maging pangapun, balang penandit dapat 
panganib man pung susun-susun.				tamung manalangin, karing altar ding pibale-bale tamu,
Kekaming tau maliaring datang,				karing bisitas at pisamban, pamaniaus king Dios Ibpa e tamu sa
dumalan mung anti mong angin,				 kakalinguan, ba tamung magkamit king gracia nang mal,
nung ikayu pu Dios ko,					a alang kapupusan.
Ing kekaming ausan


<u><b>Pamagbasbas</b></u>					
							
Ibpa, king kaorasan a iti, ati ke ngan po keti at ibabie mi ing mayap a bengi, at nung malyari pu, ipagkalub yu pu ing kekayung mal a bendisyon, salamat pung alang anti.					
							
O Dios Padre Eterno, king kaorasan pung iti, ati ke ngan po keti at ibabie mi ing mayap a bengi at nung malyari pu, ipagkalub yu na pu kekami, ing mal a bendisyon, salamat pung alang anti.

O Virgen santisima, a kekaming depensora, king kaorasan a iti, ati ke ngan po keti, at ibabie mi ing mayap a bengi at nung malyari pu, ipagkalub yu na pu kekami ing mal a bendisyon, salamat pung alang anti.

O Senior Patriarca San Jose a kekaming abogado, king kaorasan a iti, ati ke ngan po keti at ibabie mi ing mayap a bengi at nung malyari pu, ipagkalub yu nap u kekami ing mal a bendisyon. Salamat pung alang anti.

Ibpa ko, Dios ko at Guinu ko, king kaorasan a iti, ati ke ngan po keti at sisisian ing kakaming pamagkamali, patawaran yu nap u ing kekaming kasalanan pati na ding kasalanan ding kekaming pengari, kapatad, kamag-anak, kaluguran, kakilala, ampon ding kekaming kasalang at ding anggang tau keti king sikluban, kekayu la ngan patawaran Ibpang malam.

Jesus, Jesus, Jesus kung ligaya alang kapupusan, mayumu kung Jesus, Hari ning catasan. Jesus, tanggapan mu la sa ding kaladuami at keka lang sagipan. Jesus ko, Sinta ko, Jesus Maria Y Joseph, Ibpa ko, salamat kekayu, at linigtas yu kami king kakamal-kamalan a benging iti, iligtas yu ke pung pasibayu king kakamal-kamalan a kabukas a alang sakuna at alang karamdaman ding kekaming kaladua at katawan, lunusan yuk e sa at pagkaluban king gracia yung mal kabang mabie kami keting sikluban.

<u><b>Pamanisi</b></u>

Maniklaud kami karing bitis mu Jesus a Guinu ko, ing aduan mi kekayu ing patawad karing sablang kasalanan ku, kekami no man pung sisisian ding sabla ming kasalanan, at layun mi lang tatangisan king mal yung arapan, matibe ing pangaku ku king ena ku mikakaksala king saup ning mal a gracia mu, ania ing aduan ku keka Jesus ko ing pagsilbian daka. Gawan mu kaming maging tapat ing pamagsilbi mi keka, ing kakaming pangarimla, dinan mu pung kalunusan kekami yu pu ituru ing tapat a pamanuyu  dig kaladua mi at pusu, king Dios pagparalampu. Sasamban da kop u Guinu kung Jesukristo, at gagalangan da ka, uling king mal a Hostia atiu ken king kekayung kakamal-kamalan a katawan, akaldua, at panga-Dios.

<u><b>Pamon</b></u>

O pusung makabuklat, tuknangan a binang maslag, mamun na kami o Jesus kong liyag, Bendisyon yu pu ilapat.
O pususng mibabata king krus at pasakit, mamun na kami Jeusu kong kasi. Bendisyon yu pu kekami ipakamit.
O pusung sinugatan ning pamaglilu kuâ€™t pamangaliuan, mamun na kami Jesus kong nuan. Bendisyon yu pu kekami ipabal.
O kasi ko at sinta, amakibandi karing kaladua, maun na ku Jesus kuâ€™t Ibpa. Bendisyon yu pu ibie mu na.

<b> ATLUNG PANALANGIN</b>

<b>BAYU MANGAN</b>

Ibpa, salamat pung dakal,
Kening grasya Mung pepabal,
Keka sanang bendisyun
Baâ€™rang lubus ikasikan
Ding kaladwa miâ€™t katawan,
Ngeni at kapilan pa man;
At ibalik Mu sa â€˜ng myuman
Kening kekeng piyapan.
Antimurin, ding danupan.
Keka la sanang pakabsyan.Amen.

<b>BAYU MATUDTUD</b>

Ibpa,salamat
King kaku Mu pamaningat,
King patingapung linabas
Ing kalam Mu kakung saâ€™ng mayap,
King salang kakung arapat
Ibpa Mu pu ing patawad;
At nyuman Mu kung iligtas
King disgrasya nang Satanas.Amen.

<b>KAGISING NENG ABAK</b>

Salamat pu keka,Ibpa,
Mipaynawa kung payapa,
Ngening abak adwan ku sa
Ing mamale Kang mistula
Kening pusu ku at diwa
Ban king marok ku milisya,
At atupad kung mausta
Ing kaburyan Mu at nasa;
Layun ibye Mung matula
Ing kalam Muâ€™t pamipala.Amen.

Mayo 17,1982


<b>PANALANGIN -2</b>

Nung ing daraptan ku makatud at ustu,
Ing kalam Mu, Ginu, mipagkalub kaku;
At makanyan sanang papanatilyan Mu
Baâ€™ rang ikatula ring para kung tau.

Dapot nung e ustu at karapat-dapat,
Mipatawaran sa ing mali kung dapat;
Layun ituru Mu nung nanu ing sukat
Baâ€™tung makatuntun king mayap a aklat.

Ing panandamaâ€™ng ning aliwang tau
Panandamaâ€™na sa ning pangatau ku;
King kayang kamalayan bulagan Mu na ku
Baâ€™ ken e misagkul king e pamitonu.

Nung makananu keng tune aluguran
Ya sa ing tumubu kening pilubluban;
E mu king salitang alang kabaldugan
Nune sa king dapat king Kekang kaburyan.

Mabyasa ku sanang tutung mamatawad
Karing mikasalang kanakung kapatad;
Uling nung iti ya ing kakung atupad
Tanggapan ku naman ing Kekang patawad.

Babo na ning sabla, mamale Ka sana
Keing kakung diwa at pusung malsinta;
Ulinhg nung kanaku paratng ati Ka,
Klakwanâ€™ne ning tuksu ing kakung kaladwa!

Mayo 6, 1982




<b>DING DALIT</b>
<b>MUMUNANG LIBRU</b>


 
<b>Ing pamialiwa ning matulid at ning marawak</b>

Nuan ya ing tua a e lalakad king usuk na ning marawak, Ni tatalakad man king dalan da ding Makasalanan, Ni lulukluk man king luklukan da ding mapanlibak:  Dapot ing keang tula atiu king kautusan ng JEHOVA; At king kautusan na mibulebule ya king aldo at bengi. At maguing anti yang metung a dutung a mitanam king siping na ning agus na  ning danum, A mamunga ya king keang kapanaunan, A ing keang bulung e malalanat; At nanuman ing daptan na mipapala.  Ding marawak e la makanian, Nung e anti la mo ing apa a papaid ning angina.  Inya pin ding marawak e la mitalakad king pamanukum, Ni ding makasalanan king kapamisanan da ding matulid.  Uling i JEHOVA balu ne ing dalan na ning matulid; Dapot ing dalan na ning  marawak mawala ya.

<b>Ing pamagari na ning linian nang JEHOVA</b>

Baket  ding bansa magugulu la, At ding balayan mibulebule la king metung a alang kabaldugan a bague?  Ding ari ning labuad pesipagsadia la, At ding pekapun misasangguni lang makapamisan, Salang kang JEHOVA, at salang king keang linian, sasabian da,  TÃ¡ra pamatdan tala ding karelang gapus, At yugse tÃ¡la a manibat kekatamu ding karelang lubid.  Ing makalukluk karing banua maili ya: Ing Guinu daptan na ing kalibakan karela.  Kanita maniabi ya karela king mua, At guluan nala king makaluku nang kasbu: Makanianman likluk ke ing kanakung ari King babo ning kanakung banal a bunduk-bundukan ning Zion. Sabian ke ing kautusan: I JEHOVA sinabi na kaku , Ika ing kakung anak; King aldo iti aku penganak daka. Maniawad ka kaku, at ibie ko keka ding bansa a kekang pekamana, At ding kawawakasan a dake na ning labuad a kekang pekabandi. Pakalian mula king tukud a bakal; Yugse mong paglasilasian a anti mo ing metung a lulanan na ning magtatalu. Ngeni pin magpakabiasa kayu, Oh ikong ari: Pausuk kayu, ikong ukun ning labuad. Suyawan yeng maki galgal. Uman ye ing anak a lalaki, a magkang mimua ya, at mangamate kayu king dalan, Uling ing keang mua malablab. Nuan la ding sabla a magsantung kea.

<b>Panalangin king abak king kapanaligan king Dios: metung a dalit nang David, inyang takasan ne I Absalom a anak na</b>

JEHOVA , kasikan dang binang miragdag ding kanakung kasalang! Dakal la ding mibabangun a salang kaku.  Dakal la ding sasabi king kakung kaladua, Alang saup dikl kea king Dios. (Selah)  Dapot ika, Oh JEHOVA, kalasag ka king makapatulug kaku; Kaku kang ligaya, at mitatas king kanakung buntuk.  Kukulisak ku kang JEHOVA king kanakung siwala,  At pakibatan naku manibat king keang banal a bunduk-bundukan.  (Selah)  Migkera ku at metudtud;  Miguising ku; uling alalayan nakung JEHOVA.  E ku mitakutan karing apulu nang libu ning balayan a mibili king sarili ra salang kanaku king makapatulug.  Talakad ka, Oh JEHOVA; iligtas muku, Oh Dios ko: Uling sinugat mula king pisngi ding anggang kasalang ku; Sinira mula ding ipan da ding mangarawak.  Ing kaligtasan bandi nang JEHOVA;  Ing kekang kanuanan magbili sa king kekang balayan. (Selah)

<b>Panalangin king bengi a pamanalig king Dios; king pekapun a masico; karing titigtigan a ating cuerdas; metung a dalit nang David</b>

Pakibatan muku nung mamaus ku, Oh Dios ning kakung katuliran; Binili muku king degulan inyang atiku king kagutgutan:  Pakalulu ka kanaku, at pakiramdaman mu ing kanakung panalangin.  Oh ikayung anak da ding tau, anggang kapilan a ing ligaya ku mibalik king kealan puri?  Anggang kapilan luguran yu ing alang kabaldugan at panintunan yu ing kalaraman?  (Selah)  Dapot kilalanan yu king i JEHOVA kewani neng dikil king keang sarili ing banal:  I JEHOVA makiramdam ya ngening maus ku kea.  Talakad ko king takut, at e ko mikakasala:  Mibulebule kayu king kekong sariling pusu king kekong pagkeran, at magtajimik kayu.  (Selah)  Yain yo ding daun ning katuliran, At ibili yu ing kekong kapanaligan kang JEHOVA.  Dakal la ding sasabi, Ninu ing pakilala kekatamu king nanumang mayap?  JEHOVA, itas mu ing sala na ning kekang lupa kekami.  Binili mu ing tula king kanakung pusu, A maiguit king karela inyang ing binutil da at ing karelang bayung alak miragdagan.  King kapayapan magkera ku at matudtud; Uling ika mung dili, JEHOVA, ing misasantung kaku king kaligtasan.

<b>Panalangin bang ingatan king marawak; king pekapun a musico; karing titigtigan a titiupan; metung a dalit nang David</b>

Pakiramdaman mula ding kakung amanu, Oh JEHOVA,  Pakundangan mu ing kakung pamibulebule, Makiramdam ka king siwala na ning kanakung kulisak, kanakung Ari, at kanakung Dios;  Uling keka ku manalangin.  Oh JEHOVA, king abak pakiramdaman mu ing kanakung siwala;  King abak idurup ku ing kanakung panalangin keka, at maglame ku.  Uling ika e ka metung a Dios a matutula king dewakan:  Ing marawak e ya makipanuknangan keka.  Ing mayabang e ya talakad king kekang lalawan:  Pikakasaman  mula ding anggang talapaniapat king marawak.  Lipulan mula ding maniabi king kalaraman:  Kasusumamian neng JEHOVA ing maung daya at mapamirayang tau.  Dapot dikil kaku, king keraklan na ning kekang kayubuan a lub lungub ku king kekang bale: King takut keka samba ku king kekang banal a templo.  Patnubayan muku, Oh JEHOVA, king kekang katuliran uli ra ding kanakung kasalang;  Tuliran me ing kekang dalan king arapan na ning kakung lupa.  Uling alang katapatan king karelang asbuk;  Ing karelang dake king lub tune karawakan;  Ing karelang akmulan kutkutan yang makabuklat; Maniunu la king karelang dila.  Ibilang mong mikasala, Oh Dios: Pabustan mong miragsa karing karelang sariling usuk; Ibulusuk mula king keraklan na ning karelang pamanalangsang; Uling sinalangsang lang laban keka.  Dapot pabustan mung detang anggang magsantung keka magsaya la,  Pabustan mong kapilan man ikulio ra ing tula, uling ipanlualu mula: Pabustan mula naman detang malugud king kekang laguiu magsaya la keka.  Uling panuanan me ing matulid: Oh JEHOVA, kulungan me king kapanusigan anti mong king metung a kalasag.

<b>Panalangin tungkul king kapakaluluan king panaun ning kaligaligan; king pekapun a musico; karing titigtigan a maki cuerdas a misasadia king octava; metung a dalit nang David</b>

Oh JEHOVA, e muku pangamanuan king kekang mua,  Ni e muku parusan king mapali mung kasbu.  Pakalulu ka kaku, Oh JEHOVA; uling meyayat ku:  Oh JEHOVA, pakayapan muku; uling ding kanakung butul malingasngas la.  Ing kaku mang kaladua malilingasngas yang bina:  At ika, Oh JEHOVA, nu anti kaluat? Mibalik ka, Oh JEHOVA, iligtas me ing kaladua ku:  Iligtas muku alang alang king kayubuan mung lub.  Uling king kamatayan alang pamigaganaka keka;  King Sheol ninung munie pasalamat keka?  Mapagal ku king kanakung ngulangul;  Balang bengi pakawen ke ing kanakung pagkeran; Didiligan ke ing kanakung ulunan king kanakung lua.  Ing kanakung mata mangaslak ya king uli na ning pagsalbat; Matutua ya king uli ra ding anggang kanakung kasalang.  Kawani ko kanaku, ikong anggang talapaniapat marawak; Uling dimdam nang JEHOVA ing siwala na ning kanakung kiak.  Dimdam nang JEHOVA ing kanakung pamanigapu; I JEHOVA tanggapan na ing kanakung panalangin.  Ding anggang kasalang ku mipakarine la at malingasngas lang bina;  Pasibalik la, mipakarine lang bigla.

<b>I JEHOVA penigapuan ya bang panlualu ne ing salmista, salang king marawak; Shiggaion nang David, a keang dalit kang JEHOVA, tungkul karing amanu nang Cus a Benjamita</b>

Oh JEHOVANG kanakung Dios, keka ku magpasantung:  Iligtas muku karing anggang tatagal kanaku, a itimawa muku.  Magkang ing kanakung kaladua pangilayan de a anti ing leon,  Pamimirasuan de, kabang alang ninumang magligtas.  Oh JEHOVANG kakung Dios, nung aku depatan ku iti;  Nun gating dewakan karing kakung gamat;  Nung minablas kung dewakan kanitang atiu king kapayapan kanaku  (Wa, linigtas ke itang king alang nanumang kasangkanan meguing kasalang ke);  Pabustan mung tagalan ne ning kasalang ing kakung kaladua, at dasnan ne;  Wa, pabustan meng dalpakan ne ing kakung bie king labuad,  At ibili na ing kakung ligaya king alikabuk.  (Selah)  Mibangun ka, Oh JEHOVA, king kekang mua;  Itas mu ing kekang sarili salang king kasbu ra ding kakung kasalang,  At miguising ka dikil kaku; inutus mu ing kayatulan,  At pabustan mung ing kapamisanan da ding balayan kulungan dakang makapatulug; At babo ra mibalik ka king katasan.  I JEHOVA darapat yang kayatulan karing balayan: Atulan muku, Oh JEHOVA, agpang king kanakung katuliran, at king kakung katapatan a atiu kanaku.  Oh pabustan mung ing dewakan da ding marawak mapupus, dapot italakad me ing matulid;  Uling ing Dios a matulid susubukan no ding kaisipan at ding pusu.  Ing kalasag ku kambe ne ning Dios.  A mililigtas king matulid a pusu.  Ing Dios metung yang matulid a ukum.  Wa, metung yang Dios a maki mua king baling aldo.  Nung ing metung a tau e ya mibalik, itais ne ing keang talibung; Binatak ne ing keang bai, at sidia naya;  Sidia nala naman dikil kea ding kasangkapan na ning kamatayan;  Igagawa nong mangabagsik a paslu ding keang uyung.  Oini, miraramdam ya king dewakan;  Wa, pengagli na ing piraya, at penganak na ing kalaraman.  Guinawa yang metung a kulkul, at inaun ne,  At menabu ya king paligui a keang guewa.  Ing keang piraya mibalik king babo ning sarili nang buntuk.  At ing keang pamamigla kuldas king keang sariling bunbunan.  Munie kung pasalamat kang JEHOVA agpang king keang katuliran,  At dalit kung kapurian king laguiu nang JEHOVANG Kakataskatasan.

<b>Ing ligaya nang JEHOVA at ing kamalan ning tau; king pekapun a musico; misadia king Gittith; metung a dalit nang David</b>

Oh JEHOVA, a kekeng Guinu, Karangal na nang da ning kekang laguiu king mabilug a labuad, Ikang mibili king ligaya mu babo ding banua!  Manibat king asbuk da ding bingut at ding sususu tinatag mu ing sikanan,  King uli ra ding kekang kasalang at ing mapanablas.  Ngening pibulebulayan kula ding kekang banua, ding dapat da ding kekang tarili,  Ing bulan at ding batuin, a kekang tinatag;  Nanu ya ing tau, a keka yang gaganakan?  At ing anak ning tau, a keka yang daralawan?  Uling guewa meng mababa mung ditak king Dios,  At pitungan me king ligaya at puri.  Guewa men gating pamaniakup karing dapat da ding kekang gamat; Binili no ding sablang bague king lalam da dng keang bitis:  Ding anggang tupa at vaca, Wa, at ding lasip king marangle, Ding ayup karing banua, at ding asan king dayatmalat,  Nanumang daralan karing dalan da ding dayatmalat.  Oh JEHOVA, a kekeng Guinu, Karangal na nang da ning kekang laguiu king mabulig a labuad!

<b>Metung a dalit a kapasalamatan dikil king justicia ning Dios; king pekapun a musico; misadia king Muth-labben; metung a dalit nang David</b>

Munie kung kapasalamatan kang JEHOVA king mabilug kung pusu;  Ipakilala ko ding anggang makapagmulala mung dapat.  Tumula ku at magpakasaya keka;  Dalit kung kapurian king kekang laguiu, Oh Kakataskatasan.  Ngening ding kakung kasalang mibalik la, Mitakid la at malipul king arapan mu.  Uling inalalayan mu ing kanakung katuliran at ing kanakung pisabian;  Makalukluk ka king luklukan a mamatul king katuliran.  Sebianan mula ding bansa, linipul mula ding marawak;  Pitda mu ing karelang laguiu angga king kapilan pa man.  Ding kasalang miras la king metung a kawakasan; magdilidili la angga king kapilan pa man;  At ding ciudad a kekang digsa, Ing kabud pamigaganaka karela mebating.  Dapot i JEHOVA makalukluk yang anting ari king kapilan pa man: Sidia ne ing keang luklukan dikil king kayatulan;  At atulan na ing yatu king katuliran,  Manibala ya king kayatulan karing balayan king karampatan.  I JEHOVA man maguing metung yang matas a batiawan dikil karing mayayalipit, Metung a matas a batiawan king panaun na ning kaligaligan; At ding makibalu king kekang laguiu ibili ra ing pamanalig da keka;  Uling ika, JEHOVA, e mo pepaimburisan ding manintun keka.  Dalit kayung kapurian kang JEHOVA, a manuknangan king Zion: Ibulalag yo king libutad na ning balayan ding keang dapat.  Uling ing darapat king pamanusisa tungkul king daya ganakan nala; E na kakalinguan ing kulisak ning pakakalulu.  Pakalulu ka kaku, Oh JEHOVA; Lawan mu ing kakung kasakitan a pibabatan ku karing mimumua kanaku, Ika a mitatas kanaku manibat karing pasbulan ning kamatayan;  Bakung apakilala ing anggang kekang kapurian.  Karing pasbulan dalan ning anak nang babaing Zion.  Tumula ku king kekang kaligtasan.  Ding bansa limbug la king kulkul a karelang guewa:  King lambat a karelang selikut ing karelang sariling bitis yang merakap.  I JEHOVA pepabalu na ing keang sarili, dinapat yang kayatulan: Ing marawak mesilu ya king dapat da ding keang sariling gamat.  (Higgaaion. Selah)  Ing marawak mibalik ya king Sheol.  Ding anggang bansa pin a mangalinguan king Dios.  Uling ing magkailangan e ya makalinguan kapilan man.  Mibangun ka, Oh JEHOVA; e mu pabustan manyaul ya ing tau;  Pabustan mung miatulan la ding bansa king lalawan mu.  Ibili mula king takut, Oh JEHOVA; Pabustan mung ding bansa abalu ra ing sarili ra king ila tau la mu. (Selah)

<b>Metung a panalangin king pangasaldak da ding marawak</b>
 
Baket makatalakad ka king marayu, Oh JEHOVA?  Baket sasalikut mu ing kekang sarili king panaun na ning kalingasngasan?  King kapagmaragulan na ning marawak ing pakakalulu matatagal yang masipit;  Pabustan mung marakap la karing kalalangan a karelang inukul. Uling ing marawak magmayabang ya king nasa na ning keang pusu, At ing mapanangkamin sasakuil ne, wa, pimumuan ne ih JEHOVA. Ing marawak, king kapagmaragulan na ning keang aske, sasabian na, E ne kaministilan iti. Ding anggang pamiisip na ila pin, Alang Dios. Ding keang lakad  maki kesiasan la king sablang panaun; Ding kekang kayatulan marayu lang labis king keang panlalawe: Tungkul karing anggang kasalang na, magmaragul ya karela. Sasabian na king keang pusu, E ku makimut; Karing sablang dai e ku mibili king kasakitan.  Ing keang asbuk mitmu ya king pamalmura at pamamiraya at pamanalipit:  King lalam na ning keang dila atiu ing kamulangan at dewakan.  Makalukluk ya karing makasalikut a karinan da ding nayun;  Karing lijim a karinan Karin ne papatayan ing alang malit;  Ding keang mata makadangat lang pasuklab salang karing alang akarapat.  Manasdap ya king lijim a anti mong leon king keang lukib;  Mamabang ya baneng dakpan ing pakakalulu;  Darakpan ne ing pakakalulu, ngening akulung ne king keang lambat.  Gugulung ya, duruku ya,  At ding alang akarapat mababaldug la king uri ra ding keang mangasikan.  Sasabian na king keang pusu: Ing Dios akalinguan na, Sasalikut ne ing keang lupa, e na ne akit iti.  Mibangun ka, Oh JEHOVA; Oh Dios, itas me ing kekang gamat:  E me kakalinguan ing pakakalulu.  Baket pimumuan ne nung marawak ing Dios, At sasabian na king keang pusu, E me aduan ite?  Ikit me iti; uling manakit kang kasakitan at pangajuajagui, bamung kuananan ablas king kekang gamat.  Ing alang akarapat payampun na ing sarili na keka; Ika ing meguing talasaup na ning ulilang tata.  Paklian me ing takde na ning marawak; At makatungkul king marawak a tau, panintunan mu ing keang dewakan angga king ala na kanga kit.  I JEHOVA Ari ya king kapilan pa man:  Ding bansa malilipul la king keang labuad.  JEHOVA, dimdam mu ing nasa ra ding mamu lub; Isadia me ing karelang pusu, daptan mung ing balugbug mu ipakiramdam me;  Baneng atulan ing ulirang tata at ing mayayalipit, Bang ing tau a king labuad e ne maguing makapangilabut pa.  

<b>I JEHOVA metung yang santungan at talapanlualu; king pekapun a musico; metung a dalit nang David</b>

Kang JEHOVA karin ku magsantung: Makananung sabian yu king kakung kaladua.  Tumakas kang anti mong metung a ayup king kekang bunduk;  Uling, oini, ding marawak binatak de ing bai, Sasadia re ing karelang uyung king litid, Balang mugnus king busal dalumdum king matulid a pusu; Nung ding pitatalakaran malasak la, Nanung malyari nang daptan ning matulid?  I JEHOVA atiu king keang banal a templo; I JEHOVA ing keang luklukan atiu banua; Ding keang mata lalawe la, ding keang talukab mata magumasid la, karing anak da ding tau.  I JEHOVA susubukan ne ing matulid;  Dapot king marawak at ing lulugud king pamamigla mimumua ya ing keang kaladua.  King marawak pauran yang silu; Api at asufre at milalablab a angin ing maguing dake na ning karelang copa.  Uling I JEHOVA matulid ya; kaluguran na ing katuliran:  Ing matulid atangalan ne ing keang lupa.

<b>Ing Dios a talasaup salang karing taksil; king pekapun a musico; misasadia king octava; metung a dalit nang David</b>

Sumaup ka, JEHOVA; uling ing banal a tau mawawala ya;  Uling ing tapat magkulang ya king libutad da ding anak da ding tau.  Maniabi la e tutu baling metung king kalupa nang tau;  karing labing mapanyunu, at ating adua pusu, maniabi la.  I JEHOVA katuran nala ding anggang labing mapanyunu,  Ing dila a maniabing mangaragul a bague.  Ding miniabi, King pamamilatan na ning kekeng dila manyaul kami; Ding kekaming labi kekami lang sarili: ninu ing panginuan mi? Uli ning pangaalipit ning kalulu, uli ning saingsing na ning magkailangan, Ngeni mibangun ku, nganang JEHOVA; Ibili ke king kaligtasan a keang pagnasan.  Ding amanu nang JEHOVA malinis lang amanu;  A anti la mong pilak a mesubuk king hornu king labuad, A mekatapitu medalise.  Ingatan mula, Oh JEHOVA, Keka lang pakaingatan king daing iti king kapilan pa man. Ing marawak lalakad ya king baling dane, Ngening ing kapaitan mitatas king libutad ding anak da ding tau.

<b>Panalangin tungkul king saup king kasakitan; king pekapun a musico; metung a dalit nang David</b>

Nu anti luat, Oh JEHOVA? Kalinguan mukung alang kapupusan?  Nu anti luat a ipanpan me ing kekang lupa kanaku?  Nu anti luat a kuma kung usuk king kanakung kaladua.  A maki lungkut king pusu ku king sablang aldo?  Nu anti luat a magpakatas ya ing kanakung kasalang kanaku?  Pakundangan ka at pakibatan mu ku, Oh JEHOVANG kanakung Dios:  Pakayanan mo ding kanakung mata, magkang itudtud ku ing tudtud ning kamatayan;  Magkang sabian na ning kanakung kasalang, Minyaul ku salang kea;  Magkang ding kanakung kasalang tumula la ngening makimut ku.  Dapot menalig ku king kekang kapakaluluan;  Tumula ya ing kanakung pusu king kekang kaligtasan.  Dalit ku kang JEHOVA, Uling dinapat yang labis labis kanaku.

<b>Ing kamangmangan at dewakan ding tau; king pekapun a musico; metung a dalit nang David</b>
Ing mangmang sinabi na king keang pusu, Alang Dios.  Mangarawak la, dinapat lang makasumaming dapat;  alang darapat mayap.  I JEHOVA dinungdung ya manibat banua karing anak da ding tau,  Banang akit nun gating ninumang mekatalastas,  A menintun king Dios.  Ilang sabla milisia la; miabeabe lang meguing marinat; Alang darapat mayap, ala, aguiang metung.  Ala la waring beluan ding anggang talapaniapat dewakan.  A mamangan king kanakung balayan a anti mong kakanan da ing tinape,  At e la mamaus kang JEHOVA?  Karin mibili la king maragul a takut; Uling ing Dios atiu king dai ning matulid.  Bibili yu king kamarinayan ing usuk na ning pakakalulu,  Uling I JEHOVA ya ing keang santungan.  Oh mananu na sang ing kaligtasan na ning Israel manibatan na king Zion!  Nung ibabalik na nang JEHOVA ing pangabijag na ning keang balayan, Kanita tumula ya i Jacob, at magsaya ya ing Israel.

<b>Pangapakilala na ning metung a makipamalen king Zion; metung a dalit nang David</b>

JEHOVA, ninung manuknangan king kekang tabernaculo?  Ninu ing manuknangan king kekang banal a bunduk-bundukan?  Ing lalakad matulid, at darapat katuliran,  At maniabing katutuan king keang pusu;  Itang e ne palmura ing keang dila,  Ni darapat mang dewakan king keang kakaluguran, Ni misisinup man king kalibakan laban king kalupa nang tau;  A nung kenung mata ing metung a makasakuil malilibak ya,  Dapot pupurian nala ding tatakut kang JEHOVA;  Ing susumpa king sarili nang pangapanasakit, at e ya mauuman; Ing e mibubugnus king keang salapi king pamipatubu,  Ni kakua mang ablas salang king alang malit.  Ing darapat karing bague a deti e ne makimut.

<b>Ing JEHOVA ya ing dake ning Salmista king kabiayan at talapagligtas king kamatayan; Michtam nang David</b>

Ingatan muku, Oh Dios; uling keka Karin ku magsantung.  Oh kaladua ku, sinabi mu kang JEHOVA, Ika ing kakung Guinu: Ala kung kayapan a labis keka.  Tungkul karing banal a atiu king labuad, Ila ding mebinang mayap a nung kenu ing sabla kung katutula.  Ing kalungkutan  da dakal detang babie pagkalub dikil king aliwang dios: Ding karelang ain a inuman a daya e ko yain.  Ni kuanan man ding karelang laguiu karing kakung labi.  I JEHOVA ya ing dake ning kanakung mana at ning kakung copa: Alalayan mu ing kanakung kalma.  Ding gulis mebaldug la kanaku karing masayang karinan; Wa, atin kung masanting a mana.  Panuanan ke I JEHOVA, a minie usuk kanaku;  Wa, tuturu naku ning kanakung pusu karing panaun ning kabengian.  Binili ke kapilan man I JEHOVA king arapan ku: Uling atiu king dane kung wanan, e ku makimut.  Inya pin ing kanakung pusu masaya ya, at ing kanakung kaligayan tutula: Ing kanaku mang laman manuknangan alang panganib.  Uling e me lakuan ing kaladua ku king Sheol; Ni e mu pibatan man king ing kekang metung a banal manakit yang kasiran.  Ipakit me kanaku ing daklat na ning bie; Atiu king arapan mu ing mitmung tula; King wanan mung gamat ating pitutulan king kapilan pa man.

<b>Panalangin king pangapanlualu salang karing manalipit; metung a panalangin nang David</b>

Pakiramdaman mu ing matulid, Oh JEHOVA, lingunan mu ing kanakung dalung; tingiran mu ing kakung panalangin, a e lulual karing mapamirayang labi.  Pabustan mung ing kayatulan ku manibatan king arapan mu; Pabustan mung lawan da ding kekang mata ing karampatan.  Sibukan me ing kanakung pusu; delawan muku king bengi; Sibukan muku, at ala kang ikit; Linutas ku king ing kanakung asbuk e ya lapastangan.  Tungkul king dapat da ding tau, king uli na ning amanu ra ding kekang labi.  Miningat ku king dalan na ning mapamigla.  Ding kanakung lakbang alalayan mo karing kekang daklat,  Ding bitis ku e la pa mitalusad.  Minaus ku keka, uling makibat ka kaku, Oh Dios: Ikiling me ing kekang balugbug kanaku, at pakiramdaman mu ing kanakung pawaga.  Ipakit mu ing kekang makapagmulalang kayubuan a lub, Oh ikang magligtas king pamamilatan ning wanan mung gamat karing magsantung keka.  Manibat karing tatalakad salang karela.  Ingatan muku anti mo ing telatau ning mata; Isalikut muku king lalam dang lilung ding kekang baguius,  Manibatan king marawak a manalipit kanaku, Karing makatakut kung kasalang a kukubkub kanaku.  Mibalut la king karelang sariling taba; Maniabi lang kapalaluan karing karelang asbuk.  Kibkuban da na kami karing kekaming lakbang; Dinangat do ding karelang mata barakeng iragsa king labuad.  Anti y among metung a leon a matako king keang dakap, At anti ya mong anak ning leon a makasalikut karing lijim a karinan.  Mibangun ka, Oh JEHOVA, Pakiarapan me, iragsa me: Iligtas me ing kanakung kaladua king marawak king pamamilatan na ning kekang talibung; Karing tau king pamamilatan na ning kekang gamat, Oh JEHOVA, Karing tau na ning yatu, a ing karelang dake atiu king bie iti, At ding karelang atian kakatmuan mula king kekang pibandian: Labislabis la karing anak, At lalakuan da ing mitagan king karelang bandi karing karelang bingut.  Makatungkul kanaku, king katuliran akit ke ing kekang lupa; Maguing matula ku, ngening miguising kung kagum ning pamanlawe king aske mu.

<b>Mepuri ya I JEHOVA king pamamie nang pamagtagumpe at pamaniakup; king pekapun a musico; metung a dalit nang David a talasuyu nang JEHOVA, a ya ing miniabi kang JEHOVA karing amanu na ning dalit a iti king aldo a linigtas neng JEHOVA king gamat da ding anggang kasalang na, at king gamat nang Saul; at sinabi na, </b>

Kaluguran da ka, Oh JEHOVA, a kanakung sikanan.  I JEHOVA ya ing kanakung roca, at kanakung kutang matibe, at kanakung talapagligtas;  Kanaku yang Dios, kanaku yang roca, a kea magsantung ku; Kanaku yang kalasag, at sagu ne ning kanankung kaligtasan, kanaku yang matas a batiawan. Maus ku kang JEHOVA, a karampatan purian: Nung inya miligtas kuj karing kanakung kasalang. Kilungan daku ding tali na ning kamatayan, At pepatakutan daku ding bulus na ning dewakan. Ding tali na ning Sheol makapatulug la kanaku; Ding silu na ning kamatayan miras la kanaku. King kanakung kagutgutan minaus ku kang JEHOVA, At kinulisak ku king kakakung Dios; Dimdam na ing kakakung siwala a manibatan king keang templo, At ing kulisak ku king arapan na miras kilub da ding keang pakiramdam. Kanita minugun at guinalgal ing labuad; Ding pipagtibayan da man ding bunduk minayun la minukiat ing metung a asuk a menibatan karing busbus nang arung, At  ing api a menibatan king keang asbuk miglaklak:  Ding uling mitau la king uli na.  Diku nala naman ding banua, at tinipa ya;  At ing makapal a dalumdum atiu king lalam da ding keang bitis.  At sinake ya king metung a querubin, at sinulapo ya; Wa, linimpad yang mabilis babo ding baguius ning angina, Guewa na ing dalumdum keang pisasalikutan, keang pavilion king makapatulug kea, Ing karalumduman na ning danum, ing makapal a lulam da ding banua.  King aslag a atiu king keang arapan dinalan ing makapal nang lulam, Granizo at baying api.  I JEHOVA man dinuldul ya karing banua, At pepakatnian na ning Kakataskatasan ing keang siwala, Granizo at baying api.  At bignus nala ding keang uyung, at silbag nala; Wa, kildap a alang patanat, at guiluan nala.  Kanita linto la ding canal na ning danum, At ding pitatalakaran na ning yatu mibili lang lubas, King kekang pangamanu, Oh JEHOVA, King mabilis nang tiup ning pangisnawa ding busbus mung arung.  Mitubud yang manibat king katasan, kinua naku; Seguipan naku king dakal a danum.  Linigtas naku king kanakung masikan a kasalang.  At karing minunua kanaku; uling ila mebina lang masikanan kanaku.  Dinatang la kanaku king kayaldawan na ning kakung kaligaligan; Dapot i JEHOVA ya ing kanakung talapanalale.  Liwal naku naman king maragul a karinan; Linigtas naku, uling metula ya kanaku.  I JEHOVA inablasan naku agpang king kakung katuliran; Agpang king kalinisan da ding kanakung gamat inablasan naku.  Uling iningat kula ding dalan ng JEHOVA, At e ku kinawaning marawak king kanakung dios.  Uling ding anggang tuntunan na atilu king arapan ku, At e ko kewani ding keang tuntunan kanaku.  Aku man meguing sakdal ku kea, At iningat ku ing sarili ku manibat king kakung dewakan.  Inya pin inablasan nakung JEHOVA agpang king kakung katuliran, Agpang king kalinisan da ding gamat ku king keang panlalawe.  King mapamakalulu pakilala kang mapamakalulu; King taung sakdal pakilala kang sakdal; King malinis pakilala kang malinis; At king marawak pakilala kang makalaban.  Uling iligtas me ing mipasakitan a balayan; Dapot ding mapagmatas a mata keka lang ibaba.  Uling sindian me ing kakung sulugui: I JEHOVANG kanakung Dios paslagan na ing kakung karalumduman.  Uling king uli mu tagalan ke ing metung a tropa; At king pamamilatan na ning kanakung Dios luksu kung lumipat king kuta.  Tungkul king Dios, ing keang dalan sakdal ya: Ing amanu nang JEHOVA mesubuk; Metung yang kalasag karing anggang magsantung kea,  Uling ninu ing Dios, nung e mu I JEHOVA? At ninu ing metung a roca, subali king kekatang Dios,  Ing Dios a bababat kanaku king sikanan. At gagawang sakdal king kanakung dalan? Gagawan no ding kakung bitis anti mo ding bitis da ding usa: At bibili naku king babo ding kakung mangatas a karinan.  Tuturu nala ding gamat ku bang makipamuk;  Nanupata ding gamat ku mibabatak lang baing tangsu.  Binie mea naman kanaku ing kalasag na ning kekang kaligtasan; At ing kekang wanan a gamat inalalayan naku, At ing kekang kajinjinan guewa nakung maragul.  Peparagul mo ding kakung lakbang king lalam ku, At ding kanakung bitis e la mitalusad.  Tagalan kula ding kakung kasalang, at dasnan kula; Ni e ku mibalik pasibayu angga king alipul kula.  Sugatan kula, banong e malyaring makapibangun: Miragsa la king lalam da ding kakung bitis.  Uling bebatan muku king sikanan king pamipamuk: Pepasukuan mo lalam ku detang tinalakad salang kanaku.  Pepagulutan mula naman kanaku ding kakung kasalang, Bakong alipul ding mimumua kanaku.  Kinulisak la, dapot alang magligtas; Kang JEHOVA pin, dapot e no pekibatan.  Kanita dinunut kulang anti mong alikabuk king arapan ning angin; Besibas kula anti mo ing pusali karing dalan.  Linigtas muku king pamakitua ning balayan; Guewa mukung pekabuntuk da ding bansa: Ing metung a balayan a e ku akilala sumuyu ya kanaku.  Pamanamdam da kanaku pamintuan daku; Ding tau king aliwang labuad pasisuku la kanaku.  Ding tau king aliwang labuad kumupas la, At lual lang gagalgal manibat karing pakasara rang karinan.  I JEHOVA mabie ya; at maguing nuan ya sa ing kanakung roca; At misaplala ya ing Dios ning kanakung kaligtasan.  Ing Dios ping darapat pamiablas kanaku, At pasuku karing balayan lalam ku.  Sasaguipan nakung ibat karing kakung kasalang; Wa, tatas muku babo ra ding tatalakad salang kanaku;  Liligtas mukung ibat king mabangis a lalaki.  Inya pin pasalamat ku keka, Oh JEHOVA, king libutad da ding bansa, At idalit ku ing pamamuri king kekang laguiu.  Ing maragul a kaligtasan babie na king keang ari, At papakit ya king kayubuan a lub king keang linian,  Kang David at king keang bini, king kapilan pa man.

<b>Ding dapat at ing amanu ning Dios; king pekapun a musico; metung a dalit nang David</b>

Papasiag da ding banua ing ligaya na ning Dios; At ing kalaganapan pakilala na ing dapat da ding keang gamat.  King aldo-aldo pawaga ya,  At king bengi-bengi pakilala yang beluan.  Alang salita ni amanu man; At ing karelang siwala e maramdam.  Ing karelang gulis linual king mabilug a labuad,  at ding karelang amanu angga king wakas na ning yatu.  Binili ne karela ing metung a tabernaculo dikil king aldo, A anti yang metung a asawang lalaki a lulual king keang silid, At matutula yang anting masikan a tau a mulai king pupulayan na.  Ing keang pamanlual manibatan king wakas ding banua, At ing keang pamaglibut atiu karing wakas na niti; at alang bague a makapanpan king keang pali.  Ing kautusan nang JEHOVA sakdal, a babie bie king kaladua; Ing pamipatutu nang JEHOVA tune, a pabiasa king lang balu.  Ding tuntunan nang JEHOVA matulid la, a patula king pusu: Ing utus nang JEHOVA wagas, a pasala karing mata.  Ing takut kang JEHOVA malinis, a manatili kapilan man: Ding kautusan nang JEHOVA katutuan la, at lubus lang matulid.  Pagnasan lang maiguit king guintu, wa, maiguit pa king dalise guintu; mayumung maiguit mu naman king pulut at karing tulu na ning pulut panilan.  Bukud kaniti king pamamilatan da miiwaran ya ing kekang talasuyu:  King pamaningat karela ating maragul a ablas.  Ninu ing makapibule karing keang kabalatungan?  Linisan muku karing lijim a kamalian.  Igulut muya naman ing kekang talasuyu karing kasalanan a pamagmanggap;  E mo pabustan a mika pamaniakup la kanaku: Kanita maguing matulid ku. At maguing malinis ku king maragul a pamanalangsang.  Pabustan mung ding amanu ning kanakung asbuk at ing pamibulebule na ning kanakung pusu.  Makatanggap sa king kekang panimanman,  Oh JEHOVA, a kanakung roca, at kanakung talapanatbus.

<b>Panalangin king pamagtagumpe karing kasalang; 

I JEHOVA makibat ya keka aldo na ning kaligaligan; Ing laguiu na ning Dios nang Jacob ipuk naka king katasan; Mitubud kang saup manibat king santuario, at pasiknangan naka manibat king Zion; Ganakan nala ding anggang ain mu.  At tanggapan na ing kekang daun a durulukan; (Selah)  Ipagkalub na keka ing nasa na ning pusu mu, At tuparan na ing sablang usuk mu.  Magwagui kami king kekang kaligtasan.  At king laguiu na ning kekaming Dios itas mila ding kekaming bandila; I JEHOVA tuparan na ing anggang kayaduanan mu.  Ngeni balu ku king I JEHOVA ililigtas ne ing keang linian; Pakibatan ne manibat king keang banal a banua.  Kagum ning sikanan nang mangabus ning keang wanan a gamat.  Ding mapilan manalig la karing carro, at ding mapilan karing kabayu; Dapot bangguitan miya ing laguiu nang JEHOVANG kekaming Dios.  Ila misubsub la at miragsa; Dapot ikami mibangun kami, at makatalakad a matulid.  Magligtas ka, JEHOVA: Pakibatan nake sa ning Ari ngening maus kami.

<b>Kapurian king pangaligtas; king pekapun a musico; metung a dalit nang David</b>

Ing ari tumula ya king kekang sikanan, Oh JEHOVA; At king kekang kaligtasan nu anti karagul ing ikatula na!  Binie mu kea ing nasa na ning keang pusu, At e mu pigkait ing kayaduanan da ding keang labi.  (Selah)  Uling sasaganan me karing kanuanan ning kayapan:  Puputungan me king metung a coronang dalise guintu ing keang buntuk.  Miniawad yang bie keka, binie mo kea,  Aguiang ding makabang aldo mangga man king kapilan.  Ing keang kaligayan maragul king kekang kaligtasan:  Kapurian at kamalan ing bibili mu kea.  Uling gagawan meng nuan dili king kapilan pa man; Pasayan me king tula king kekang durungutan.  Uling ing ari manalig ya kang JEHOVA; At king kayubuan na lub ning Kakataskatasan e ya makimut.  Atuklas no ning kekang gamat ding anggang kasalang mu; Ing kekang gamat a wanan atuklas na la ding mimumua keka.  Gawan mulang anti mong mapaling hornu king panaun ning kekang mua; Akmulan nong JEHOVA king keang kasbu, At lalaklakan no ning api.  Ding karelang bunga keka lang siran king labuad, At ing bini ra king libutad da ding anak da ding tau.  Uling mignasa lang marawak salang keka; Minisip lang metung a pikatsa a e ra arapat.  Uling pagulutan mula; Isadia mula ding litid mung bai salang king karelang lupa.  Misaplala ka, Oh JEHOVA, king kekang sikanan; King uli na niti dalit kami at purian mi ing kekang upaya.

<b>Metung a pamanyambitan, at metung a dalit king kapurian; king pekapun a musico; misadia king usa king munagsumala; metung a dalit nang David</b>

Dios ko, Dios, baket pepaimburisan muku?  Baket bina kang marayu king pamaniaup kanaku, at karing amanu ning kakung ngulangul?  Oh Dios ko, kaklis ku ngening aldo, dapot e ka makibat; At king kabengian, at e ku tajimik.  Dapot banal ka, Oh ika a manuknangan king kapurian na ning Israel.  Ding kekeng mangatua menalig la keka: Menalig la, at linigtas mula.  Dinalung la keka, at miligtas la:  Menalig la keka, at e la mipakarine. Dapot metung kung ulad, at e ku tau; Metung kung kalibakan karing tau, at inumis na ning balayan.  Ding anggang manakit kaku keilian daku king sunu: Lalawit de ing labi, pipiling de ing buntuk, sasabian da, Ipanalig mu ing sarili mu kang JEHOVA; pabustan mung iligtas ne; Pabustan mung saguipan ne, uling tutula ya kea.  Dapot ika ing milual kanaku king bale pungul; Pepapanaligan muku inyang ati ku king salu nang indu ku.  Miugse ku keka manibat king bale pungul;  Ika ing kakung Dios manibat king beit nakung indu ku.  E ka darayu kanaku; uling ing kaligaligan malapit; Uling alang ninumang sumaup.  Kilungan daku ding dakal a toro; Mangasikan lang toro ning Basan ding kinulung kanaku.  Sasagpang de kanaku ing karelang asbuk, Anti la mong metung a lalangab at metung a mamius a leon.  Mibulus ku a anti mong danum, At ding anggang butul ku mikawakawani la: Ing kanakung pusu anti y among pagkit; Melaso ya kulub ku, Ing kanakung sikanan mÃ©lange a anti mong kapsa; At ing kanakung dila mipapakat ya karing kakung panga; At dela muku king alikabuk na ning kamatayan.  Uling kibkuban daku ding asu: Kilungan naku ning metung a tapuk da ding talapaniapat marawak; bisbus dala ding kanakung gamat at ding kanakung bitis.  Abilang kula ding anggang kanakung butul.  Lalawe la at umasdan daku; Pirakerake ra ing kanakung piblasan, At king kanakung gain mipaningalma la.  Dapot e ka sa darayu, Oh JEHOVA: Oh kanakung talapanlualo, mamalagua kang saupan muku.  Iligtas me king talibung ing kanakung kaladua,  Ing pakamalan kung sinta king kayupayan ning asu.  Iligtas muku king asbuk ning leon; Wa, karing sagu na ning maliap a vaca pekibatan muku.  Ipasiag ke ing laguiu mu karing kakung kapatad; King libutad ning kapulungan aku purian daka.  Ikong tatakut kang JEHOVA, purian ye; Ikong anggang bini nang Jacob, paligayan ye; At talakad ko king takut kea, ikong anggang bini nang Jacob paligayan ye; At talakad ko king takut kea, ikong anggang bini ning Israel.  Uling e na inumis ni pisumamian man ing pamagkasakit ning mipasakitan; Ni e ne selikut ing keang lupa kea; Dapot inyang dinalung ya kea, dimdam ne.  Keka manibatan ing kanakung pamamuri king maragul a kapulungan; Bayaran kula ding kanakung panata king arapan da ding tatakut kea.  Ing mamu lub mangan ya at kumabsi ya; Purian de I JEHOVA ding manintun kea: Mie ya sa ing kekang pusu king kapilan pa man.  Ding anggang wakas na ning labuad makaganaka la at mibalik la kang JEHOVA; At ding anggang kamaganank da ding bansa samba la king arapan mu.  Uling ing kayarian kang JEHOVA ya; At ya ing pekapun karing bansa.  Ding anggang mangataba ning labuad mangan la at samba: Ding anggang kukuldas king alikabuk duku la king arapan na. Ing e pin makaingat mabie king keang kaladua.  Ing metung a bini sumuyu ya kea; Mipasiag king Guinu angga king tutuking dai.  Datang la at ipasiag da ing katuliran na.  King metung a balayan a ipanganak, king depatan na iti.

<b>I JEHOVA ya ing pastul ning salmista; metung a dalit nang David</b>

I JEHOVA ya ing kakung pastul; e ku magkulang.  Papagkeran naku karing saguiwang pastulan; Tatairan naku king siping na ning danum a pipainawan.  Bibiayan ne ing kanakung kaladua; Patnubayan naku karing daklat na ning katuliran king uli na ning keang laguiu.  Wa, aguiamang lalakad ku king libis ning lilung na ning kamatayan, Ala kung takutan a dewakan; uling ika mamantabe ka kanaku; Ing kekang pamaluka at ing kekang tukud, deti patulan daku.  Isasadia me ing metung a dulang king arapan ku king durungutan da ding kanakung kasalang; Linian meng laru ing kanakung buntuk; Ing kanakung copa maglapo ya.  Alang pangakablang ing kayapan at ing kapakaluluan tuki kanaku karing sablang aldo na ning kanakung bie: At manuknangan ku king bale nang JEHOVA king kapila pa man.

<b>Ing pamanlub na ning ari ning ligaya king Zion; metung a dalit nang David</b>

Ing labuad kang JEHOVA ya, at ing mangatmu kea; Ing yatu, at ding manuknangan kaniti,  Uling telakad ne iti babo ra ding dayatmalat, At tinibe ne iti babo ra ding bulus.  Ninu ing sampa king bundukbundukan nang JEHOVA?  At ninu ing talakad king keang banal a karinan? Ing maki mangalinis a gamat, at metung a wagas a pusu; Itang e ne tinas ing keang kaladua king e katutuan , At e ya sinumpang maki pamamiraya.  Tanggap yang metung a kanuanan a manibat kang JEHOVA, At katuliran manibat king Dios ning keang kaligtasan.  Oiti ing dai ra ding manintun kea, A manintun king kekang lupa, I Jacob pin. (Selah) Itas yula ding kekong buntuk, Oh ikong pasbulan dalan; At mitas kayu, ikong alang anggang pasbul: At ing Ari ning ligaya? I JEHOVA a masikanan at makapayan, I JEHOVA a makapayan king pamipamuk.  Itas yula ding kekong buntuk, Oh ikong pasbulan dalan; Wa, itas yula, ikong alang anggang pasbul; At ing Ari ning ligaya lungub ya.  Ninu iting Ari ning ligaya? I JEHOVA ra ding ejercitos, Ya ing Ari ning ligaya. (Selah)

<b>Panalangin king pangapanlualu, pangaalalayan, at pangapatawaran; metung a dalit nang David</b>

Keka, Oh JEHOVA, tatas ke ing kaladua ku.  Oh Dios ko, keka karin ku menalig.  E muku pabustan mipapakarine; E mo pabustan magwagui kanaku ding kanakung kasalan.  Wa, alang ninumang manaya keka a mipakarine: Mipakarine la ding darapat pamamiraya a alang kasangkapan.  Ipakit mo kanaku ding kekang dalan, Oh JEHOVA; Ituru mo kanaku ding kekang daklat.  Alalayan muku king kekang katutuan, at ituru muku; Uling ika ing Dios na ning kanakung kaligtasan; Uling keka ku manaya king sablang aldo.  Ganakan mula, Oh Jehova, ding kekang mamung pakalulu at ding kayubuan mung lub; Uling ati na lu ibat pa king minuna.  E mo gaganakan ding kasalanan na ning kakung kayanakan, ni ding kakung pamanalangsang; Agpang king kekang kayubuan a lub ganakan muku, King uli ning kekang kayapan, Oh JEHOVA.  Mayap ya at matulid I JEHOVA: Inya pin ituru nala ding makasalanan king dalan.  Ing mamu lub alalayan ne king kayatulan; At ituru ne king mamu lub ing dalan na.  Ding anggang daklat nang JEHOVA kayubuan lang lub at katutuan.  Karetang mimingat king keang tipan at karing keang pamipatutu.  King uli na ning kekang laguiu, Oh JEHOVA. Patawaran mu ing kakung dewakan, uling maragul.  Nanu yang tau ing tatakut kang JEHOVA?  Ya ing ituru na king dalan a keang pilinan.  Ing keang kaladua manuknangan ya king kanawan; At mana na ning keang bini ing labuad.  Ing pamakikaluguran nang JEHOVA atiu karing tatakut kea; At ipakit na karela ing keang tipan.  Ding kanakung mata atilu king mangan nang JEHOVA kapilan man;  Uling bagutan no ding kanakung bitis king lambat.  Mibalik ka kanaku, at malunus ka kanaku;  Uling dilidili ku at mipasakitan.  Ding kaligaligan na ning kanakung pusu dinagul la: Oh ilako muku king kakung kagutgutan. Pakundangan mu ing kakung pamagkasakit at ing kakung kapanamdaman;  At ipatawad mu ing anggang kasalanan ku.  Lawan mu la ding kanakung kasalang, uling dakal la; At pikakasaman daku king mabangis a sama.  Oh ingatan me ing kanakung kaladua, at iligtas muku: E muku pabustan mipapakarine uling magsantung ku keka.  Pabustan mung ingatan naku ning katapatan at katuliran.  Uling aku panayan daka.  Atbusan mu ing Israelm, Oh Dios.  King anggang kaligaligan na.

<b>Tutul king katapatan at panalangin king pangapanlualu; metung a dalit nang David</b>

Atulan muku, Oh JEHOVA, uling linakad ku king kakung katapatan: Menalig ku naman kang JEHOVA  a alang pamikakunu.  Siasatan muku, Oh JEHOVA, at subukan muku;   Subukan me ing kakung pusu at ing kakung kaisipan.  Uling ing kekang kayubuan a lub atiu king arapan da ding kakung mata;  At linakad ku king kekang katutuan.  E ku linukluk a kayabe ra ding lalaki ning kalaraman;  Ni e ku lungub a kayabe ra ding mapagkanuari.  Pikakasaman ku ing kapulungan da ding talapaniapat dewakan.  At e ku lukluk a kayabe ra ding mangarawak. Wasan ku la ding gamat ku king kealan malit: Nanupata tulugan ke ing kekang altar, Oh JEHOVA: Bakung aparamdam ing siwala na ning pamipasalamat.  At salesen ko ding kekang anggang makapagmulalang dapat.  JEHOVA, kaluguran ke ing panuknanganan king kekang bale.  At ing karinan a panuknanganan na ning kekang ligaya.  E me yayabe ing kanakung kaladua karing makasalanan.  Ni ing kanaku mang bie karing lalaki ning daya;   A karing gamat atiu ing karawakan,  At ing karelang gamat a wanan mitmu ya karing susup.  Dapot tungkul kanaku, lumakad ku king kakung katapatan: Atbusan muku, at maguing mapamakalulu ka kaku.  Ing kanakung bitis makatalakad ya king metung a patag a karinan: Karing kapulungan panuanan ke in JEHOVA.

<b>Metung a dalit king alang takut a pamanalig king Dios; metung a dalit nang David</b>

I JEHOVA kaku yang sulu at kaku yang kaligtasan; Ninu ing takutan ku?  I JEHOVA ya ing sikanan ning kanakung bie; Kenu ke tumakut?  Inyang datang la kanaku ding talapaniapat marawak barang kanan ing kanakung laman.  Ding kanakung kasalang pin at ding kanakung kapagkamua, mitakid la at miragsa.  King bistat ing metung a ejercito manalakad yang salang kanaku.  E ya mitakutan ing kanakung pusu; King bistat ing pamipamuk talakad salang kanaku, Aguiang kanita pa pin maguing tiwala ku.  Metung a bague ing inawad ku kang JEHOVA, ita panintunan ke; Bang manuknangan ku king bale nang JEHOVA karing sablang aldo na ning kanakung bie.  Bakung akit ing leguan nang JEHOVA.  At bang mangutang king keang templo.  Uling king aldo na ning kaligaligan ingatan nakung lijim king keang pavilion; King siduan na ning keang tabernaculo isalikut naku; Itas naku king babo ning roca.  At ngeni mitas ya ing kanakung buntuk karing kanakung kasalang king makapatulug kaku; At main ku king keang tabernaculo karing daun ning tula; Dalit ku, wa, dalilt kung kapurian kang JEHOVA.  Makiramdam ka, Oh JEHOVA, ngening dalung ku king kanakung siwala: Malunus ka naman kanaku, at pakibatan muku.  Inyang sinabi mu, Panintunan yu ing kanakung lupa; ing kanakung pusu sinabi na keka,  Ing kekang lupa, JEHOVA, panintunan ke.  E me sasalikut ing lupa mu kanaku; E me sasakuil ing kekang talasuyu king mua: Ika ing meguing talasaup ku; E muku yugse, ni paimburisan man,  Oh Dios ning kakung kaligtasan.  Ngening paimburisan naku ning kakung ibpa at ning kakung indu,  Kanita I JEHOVA damputan naku.  Ituru me kanaku ing kekang dalan, Oh JEHOVA; At patnubayan muku king patag a daklat, King uli ra ding kanakung kasalan.  E muku babie king kaburian da ding kanakung kasalang: Uling ding malaram a saksi tinalakad lang salang kanaku, At ding mangisnawa king bengisan.  Mebungsul ku sana, nung e ku sa peniwalan a akit ku ing kayapan nang JEHOVA.  King labuad da ding mabie.  Manaya ka kang Jehova: Magpakasikan ka, at pabustan meng magpakatapang ing kekang pusu; Wa, manaya ka kang JEHOVA.

<b>Metung a panalangin king saup, at pamamuri dikil king pakibat na; metung a dalit nang David</b>

Keka, Oh JEHOVA, maus ku: Kanakung roca, e ka maguing maklak kanaku; Magkang, nung magtajimik ka kaku, Maguing anti ku karetang kukuldas king kulkul.  Pakiramdaman mu ing siwala na ning kakung pamagparalumpu, ngening daralung ku keka, Ngening itatas kula ding kanakung gamat king mangan na ning kekang banal a oraculo.  E muku lalako, a kayabe ra ding mangarawak, At kayabe ra ding talapaniapat king dewakan; A maniabing kapayapan karing kalupa rang tau, Dapot dewakan ing atiu karing karelang pusu.  Dinan mula agpang king karelang dapat, at agpang king dewakan da ding karelang dapat: Dinan mula agpang king pamidapatdapt da ding karelang gamat; Ibie mu karela ing karelang bandi.  Uling e ro pakundangan ding dapat nang JEHOVA.  Ni ding gawa ra man ding keang gamat, Lasakan nala at e no italakad.  Nuan ya i JEHOVA, Uling pekiramdaman na ing siwala na ning kakung pamagamuamu.  I JEHOVA ya ing kakung sikanan at ya ing kakung kalasag; Ing kanakung pusu menalig ya kea, at misaupan ku: Inya pin ing kanakung pusu tutula yang bina; At purian ke king kanakung dalit,  I JEHOVA ya ing karelang sikanan, At metung yang pititibayan ning kaligtasan king keang linian.  Iligtas mu ing kekang balayan, at panuanan mu ing kekang mana; Maguing pastul daka naman, at itas mula king kapilan pa man.

<b>Ing siwala nang JEHOVA king baguiu; metung a dalit nang David</b>

Italaga yu kang JEHOVA, Oh ikayung anak na ning makapayan, Italaga yu kang JEHOVA ing ligaya at sikanan.  Italaga yu kang JEHOVA ing ligaya mangaintulid king keang laguiu; Samban ye I JEHOVA king banal a gani.  Ing siwala nang JEHOVA atiu king babo ra ding danum: Ing Dios na ning ligaya duruldul ya, I JEHOVA pin king babo na ning dakal a danum.  Ing siwala nang JEHOVA mayupaya; Ing siwala nang JEHOVA mitmu king dangal ning panga ari.  Ing siwala nang JEHOVA mamakli karing cedro; Wa, I JEHOVA pamaklian nong mangalati ding cedro ning Libano.  Papaluksuan nala naman a anti mong metung a biserung vaca; Ing Libano at ing Sirion anti la mo ing metung a maliap a biserung vaca.  Ing siwala nang JEHOVA papalto na ing lablab ning api.  Ugunan ning siwala nang JEHOVA ing ilang;  Ugunan nang JEHOVA ing ilang ning Cades.  Papanganakan nala ning siwala nang JEHOVA ding usa, At lulubasan nala ding kakewan;  At kilub ning keang templo ing balang bague ngana, Ligaya.  I JEHOVA linukluk yang anti mong Ari king Albug; Wa, I JEHOVA makalukluk yang anti mong Ari king kapilan pa man.  I JEHOVA munie yang sikanan king keang balayan; I JEHOVA panuanan na ing keang balayan king kapayapan.



<b>Pamipasalamat tungkul king pangaligtas king kamatayan; metung a dalit; metung a gale king pamitalaga king bale; metung a dalit nang David</b>

Aku itas daka, Oh JEHOVA; uling binangun muku, At e mo pepatulan kanaku ding kanakung kasalang.  Oh JEHOVANG kanakung Dios, Dinalung ku keka, at pepakayap muku.  Oh JEHOVA, sinaka me ing kanakung kaladua manibat king Sheol;   Iningat mukung mabie, baking e kuldas king kulkul.  Dalit kong kapurian kang JEHOVA, Oh ikong banal na, At munie kong pasalamat king keang banal e makakalinguan a laguiu.  Uling ing keang mua saguli mu; Ing keang kapanusigan kabang bie: Ing pamangiak malyaring manatiling kabukas.  Dapot ing tula daratang panga abak.  Tungkul kanaku, sinabi ku king kanakung pangapala.  E ku makimut kapila man.  Ika, JEHOVA, king kekakng kapanusigan pepatalakaran meng matatag ing kakung bunduk; Selikut me ing kekang lupa; meligalig ku.  Dinalung ku keka, Oh JEHOVA; At kang JEHOVA dinapat kung pamagparalampu: Nanung maguing pakinabang king kanakung daya, pamanguldas ku king kulkul? Muri kaya keka ing alikabok? Ipasiag na kaya ing kekang katutuan? Pakiramdaman mu, Oh JEHOVA, at pakalulu ka kaku; JEHOVA, maguing talasaup da na ka sa.  Linibian mu kanaku ing kanakung pamagpaldas king terak; Kelagan mu ing kakung suput, at bebatan muku king saya; King wakas a ing kakung ligaya dalit kapurian keka, at e ku tajimik. Oh JEHOVANG kanakung Dios, munie kung pasalamat keka king kapilan pa man.

<b>Metung a dalit king dalung at king pamamuri; king pekapun a musico; metung a dalit nang David</b>

Keka, Oh JEHOVA, magsantung ku; E muku pabustan mipapakarine king kapilan pa man: iligtas muku king kekang patuliran.  Ikiling me ing kekang balugbug kaku; iligtas mukung agad: Maguing metung ka sang masikan a roca kanaku,  Metung a bale a kambilan bang miligtas kaku.  Uling ika ing kakung roca at kanakung matibe kuta;  Inya pin king uli na ning kekang laguiu, patnubayan muku at alalayan muku.  Ilako muku king lambat a inumang dang lijim dikil kanaku; Uling ika ing kanakung katibayan.  King gamat mu ipanabilin ke ing kakung espiritu: Inatbus muku, Oh JEHOVA, a Dios ning katutuan.  Pikakasaman kula ding magumasid king alang kabaldugan a pamaglaram: Dapot manalig ku kang JEHOVA.  Magsaya ku at tumula king kekang kapakaluluan; Uling ikit mu ing kanakung kasakitan: akilala me ing kakung kaladua king kayalipitan; At e muku kilung king gamat na ning kasalang; Binili mula ding kanakung bitis king metung a maragul a karinan.  Malunus ka kanaku, Oh JEHOVA, uling ati ku king kagutgutan: Ing kanakung mata mangaslak ya king sindak, wa, ing kaladua ku at ing kakung katawan.  Uling ing kanakung bie meguitis ya king lungkut, At ding kanakung banua king pamangisnawang saldak: Ing kanakung sikanan mawawala king uli ning kanakung dewakan.  At ding kanakung butul malalaso la.  King uli ra ding anggang kasalang ku meguing metung kung kalibakan, Wa, karing kapara kung tau lalu na, At ing metung a takut karing kakung kakilala: Ding menakit kaku king lual tekasan daku.  Mekalinguan kung anti mong metung a taung mete king isip: Meguing anti ku mong metung a lulanan a balbal.  Uling dimdam ku ing pamanumis ding dakal, Takut king misusumangid; Kabang misasangguni lang miabeabe salang kanaku, Guinawa lang kalalangan barang ilako ing kanakung bie.  Dapot menalig ku keka, Oh JEHOVA: Sinabi ku, Ika ing kaung Dios, Ding kanakung panaun atilu king kekang gamat: iligtas muku king gamat da ding kanakung kasalang, at karing liligalig kanaku.  Paslagan me ing kekang lupa king kekang talasuyu: Iligtas muku king uli ning kekang kapakaluluan.  E muku pabustan mibibili king kamarinayan Oh JEHOVA; uling minaus ku keka; Pabustan mung mipakarine la ding marawak, pabustan mong magtajimik king Sheol.  Mapipi la sa ding mangalaram a labi.  A maniabi salang king matulid king kagaspangan, King kapalaluan at pamimua.  Oh karagul na nang da ning kekang kayapan, A sinimpan mu dikil karing tatakut keka, A depatan mu dikil karing magsantung keka, King arapan da ding anak da ding tao!  King siduan na ning kekang durungutan isalikut mula king bala na ning lalaki: Ingatan mong lijim king pavilion king pamipate ding dila.  Nuan ya i JEHOVA; Uling pepakit na kanaku ing keang makapagmulalang kayubuan a lub king metung a matibe a ciudad.  Tungkul kanaku, sinabi ku king kanakung pamagmalagua, Mikawani ku king arapan da ding kekang mata: Makanian man pekiramdaman mu ing siwala na ning kanakung pamagparalampu, Inyang dalung ku keka.  Oh luguran ye I JEHOVA, ikong anggang banal na: Ingatan neng JEHOVA ing tapat, At ablasanan neng labislabis ing darapat kapalaluan.  Magpakasikan kayu, at papagtatagan ye ing kekong pusu. Iking anggang manalig kang JEHOVA.

<b>Kanuanan ning kapatawaran at ning pamanalig king Dios; metung a dalit nang David</b>

Nuan ya itang mipatawad ing keang pamanalangsang, A ing kasalanan na mitakpan.  Nuan ya ing tau a e na ibilang keang JEHOVA ing dewakan, At alang pamamiraya king keang espiritu, Inyang migtajimik ku, meagas la ding kanakung  butul.  King kanakung ngulangul king sablang aldo.  Uling king aldo at bengi mabayat ya kaku ing kekang gamat: Ing kanakung pangasaguiwa meguing lawi king kaleldo.  (Selah)  Kikilalanan ku ing kasalanan ku keka, At ing kanakung dewakan e ku selikut.  Sinabi ku, Salesean ku ing pamanalangsang ku kang JEHOVA; At pepatawad mu ing dewakan na ning kakung kasalanan.  (Selah) King uli na niti pabustan mung ing baling metung a banal manalangin ya keka king metung a panaun a malyari kang mayakit: Tune ngening ing maragul a danum maglapo e miras kea.  Ing ing pisasalikutan kung karinan; ingatan muku king lingasngas; Kulungan muku king makapatulug karing dalit ning kaligtasan. (Selah) Usukan daka at ituru raka king dalan a kekang ayan: Aku usukan daka king kakung matang makadangat keka.  E ka sa maguing anti mo ing kabayu, o anti mo ing mula, a alang pamanalastas; A ding kailangan a gayak day a ing bocada at ing freno bang ipamiguil karela, Nung e mu makanian e raka lapitan.  Dakal a kalungkutan ing maguing king marawak; Dapot ing manalig kang JEHOVA, kapakaluluan ing kulung kea king makapatulug na.  Magsaya kayu kang JEHOVA, at tumula kayu, ikong matulid; At kulio ko king tula, ikong anggang matulid a pusu. 

<b>Kapurian king miglalang at talaingat</b>

Tumula kayu kang Jehova, Oh ikong matulid; Dikil karing matulid malagu ing pamamuri, Pasalamat kayu kang Jehova kambe ning alpa; Dalit kong kapurian kea a kambe ning salterio a anting apulung cuerdas.  Dalit kayu kea metung a bayung dalit; Tigtig kong miamasamas a anting masikan a inge.  Uling ing amanu nang Jehova matulid; At ing sablang dapat na mararapat king katapatan.  Kaluguran na ing katulirant at justicia: Ing labuad mitmu king kayubuan nang lub JEHOVA.  King pamamilatan na ning amanu nang Jehova melalang la ding banua.  At ing anggang ejercitu ra ding pamamilatan na ning pangisnawa na ning keang asbuk.  Titipunan nang pipamisanan ing danum na ning dayatmalat a anti mong metung a buntun: Ibibili nala ding kalalaman karing kamallig.  Pabustan tumakut ing mabilug a labuad kang Jehova: Pabustan talakad lang anting takut kea ding anggang manuknangan king yatu.  Uling miniabi ya at merapat; Minutus ya, at tinalakad matatag.  Daralan nang Jehova ing usuk da ding bansa king ala; Guewa nang alang keulian ing pamiisip da ding balayan.  Ing usuk nang Jehova tatalakad matibe king kapilan pa man.  Ding kaisipan na ning keang pusu dikil la karing sablang dai.  Nuan ya ing bansa a ing keang Dios ya I Jehova.  Ing balayan a keang pinili dikil king keang sariling mana.  I Jehova lalawe ya manibat banua; lalawan na la ding anggang anak da ding tau; Manibat king karinan na ning keang tuknangan babatio ya.  Karing anggang manuknangan king labuad, Ya a miyayayus karing pusu ra ding sabla.  A magumasid king sablang dapat da.  Alang ari a miligtas king uli ning keraklan na ning metung a ejercito: Ing metung a masikanan a lalaki e ya miligtas king pamamilatan na ning maragul a sikanan.  Ing kabayu metung yang alang kabaldugan a bague king kaligtasan; Ni e makapagligtas king ninuman king pamamilatan na ning keang maragul a kayupayan.  Oini, ing mata nang Jehova makadangat ya karetang tatakut kea.  Karetang manaya king keang kapanluluan; Banong iligtas ding karelang kaladua king kamatayan.  At bang aingat nong mabie king danup.  Penaya ne ning kekeng kaladua I Jehova.  Ya ing kekeng talasaup at kekeng kalasag.  Uling ing kekeng pusu tumula ya kea, uling menalig kami king keang banal a laguiu.  Magbili na sa kekami, ing kekang kapakaluluan, Oh Jehova, Agpang king pamanaya mi keka.

<b>I JEHOVA metung yang talapagkalub at magligtas; metung a dalit nang David; Inyang magpakanuari yang mamulang king arapan nang Abimelec, a mitabi kea, at ya meko ya</b>

Panuanan ke I Jehova king sablang panaun: Ing keang kapurian magparating atiu king kanakung asbuk.  Ing kaladua ku papagmaragulan ne kang Jehova: Damdaman na iti ning mamu lub, at tumula ya.  Oh paragulan ye I Jehova a kayabe ku, at tara itas tayang miabeabe ing keang laguiu.  Penintun ke I Jehova, at pekibatan naku, At linigtas naku karing sabla kung takut.  Linawe la kea, at meguing maslag la; At ding karelang lupa e la mipakarine kapilan man.  Ing pakakalulung lalaking iti dinalung ya, at pekiramdaman neng Jehova. At linigtas neng ibat karing sabla nang kaligaligan.  Ing angel nang Jehova tinalakad ya king makapatulug da ding tatakut kea, At liligtas nala.  Oh lasan yu at lawan king I Jehova mayap ya:  Nuan ya ing tau a magsantung kea.  Oh pitakutan ye I Jehova, ikong keang banal; uling alang pamagkailangan karing tatakut kea.  Ding anank da ding leon magkulangan la, at mibabata lang danup; Dapot detang manintun kang Jehova e la magkulang king nanumang mayap a bague.  Ume ko keni, ikayung anak, pakiramdaman yuku: Aku ituru rakayu king takut kang Jehova.  Nanu yang tau a magnasa king bie, At lulugud karing dakal a aldo, bayang manakit mayap? Ingatan me ing kekang dila king dewakan. At ding kekang labi king pamaniabi king piraya, Dumayu ka king dewakan, at dapat kang mayap; Panintunan mu ing kapayapan, at tagalan mu.  Ding mata nang Jehova makadangat la karing matulid, At ding keang balugbug makabuklat la king karelang dalung.  Ing lupa nang Jehova salang ya karing darapat king dewakan, Banang angganan ing kapigaganakan karela ibat king labuad.  Ding matulid dinalung la, at pekiramdaman nong Jehova, At linigtas nala king anggang karelang kaligaligan.  I Jehova malapit ya karetang malalaso pusu, at liligtas nala ding ating espiritung magsalbat.  Dakal ing kasakitan na ning matulid; Dapot liligtas neng Jehova king sablang iti ngan.  Ingatan nala ding anggang butul na: Metung man kareti alang pakli.  Patayan ne ning dewakan ing marawak; At ding mimumua king matulid miparusan la.  Atbusan neng Jehova ing kaladua ra ding keang talasuyu; At alang miparusan ninumna karing magsantung kea.  

<b>Panalangin king pangaligtas karing kasalang; metung a dalit nang David</b>

Pakituan mula, Oh Jehova, ding makitua kanaku; Makipamuk ka salang karing makipamuk salang kanaku.  Talan kang pamampan at kalasag, At talakad ka king pamaniaup kanaku.  Bagutan muya naman ing tandus, at sabatan me ing dalan salang karing tatagal kanaku: Sabian mu king kakung kaladua, Aku ing kaligtasan mu.  Pabustan mong mibili king kamarinayan at midala king kealan puri ding manintun king kakung kaladua: Pabustan mong mibalik la at mangatulig ding magkapilit king kakung kapanganiayan.  Pabustan mong maguing anti mong apa king arapan ning angina.  At itabi nala ning angel nang Jehova.  Pabustan mong maguing madalumdum ya at matalusad ing karelang dalan.  At tagalan nala ning angel nang Jehova.  Uling king alang kasangkanan selikut de kanaku ing karelang lambat king metung a kulkul; King alang kasangkanan minaun lang metung a kulkul dikil king kakung kaladua.  Pabustan mung dumpa na mu kabud kea ing pangalipul; At pabustan mung ing lambat a selikut na yang dakap kea mu rin: King kasiran pabustan meng mabaldug karin.  At ing kanakung kaladua maguing matula ya kang Jehova: Tumula ya king keang kaligtasan.  Ding anggang butul ku sabian da, Jehova, ninu ing anti ika, A mililigtas king maluka kaniting milalu kasikan kea,  Wa, ing pakakalulu at ing magkailangan king manamsam kea? Ding saksing e matulid talakad la; Kutang la kanaku karing bague a e ku balu.  Yablas da kaku ing marawak dikil king mayap,  King pamipaulila king kakung kaladua.  Dapot tungkul kanaku, inyang masakit la, ing kanakung piblas suput; Pepagkasakitan ke ing kakung kaladua king pamagayuno; At ing kanakung panalangin mibabalik king sarili kung kandungan.  Tinuran ku ing sarili ku anti waring ya ing kanakung kakaluguran o kakung kapatad a lalaki: Dinuku kung makapaldas, a anti mong ing metung a kikiakan ne ing keang indu.  Dapot king kasakitan ku metula la, at mitipun lang makapamisan: Ding tampalasan mitipun lang makapamisan salang kaku, at e ku balu; Pemimirasu raku, at e la pepatugut.  Anti mo ding mapaniunung marinat karing pista. Migagaliguit la kanaku karing karelang ipan.  Guinu, nu anti luat lawan mu? Iligtas me ing kaladua ku karing karelang kasiran, Ing kanakung palsintan manibat karing leon.  Pasalamat ku keka king maragul a kapulungan: Aku purian daka king libutad da ding dakal a balayan.  E mo pabustan tutula kanaku a ating kamalian ding kanakung kasalang; Ni e mo pabustan mikikindatan man king mata ra ding mimumua kanaku a alang kasangkanan.  Uling e la maniabing kapayapan;  Nung e mikakatsa la karing mapamirayang amanu salang karing tajimik king labuad.  Wa, ibubuklat deng maliwalas ing karelang asbuk salang kanaku; Sinabi ra, Aha, aha, ikit da iti ding kekaming mata.  Ikit mu iti, Oh Jehova; e ka magtajimik:  Oh Guinu, e ka sa darayu kanaku.  Paibalisa ka, at miguising ka king justiciang mangaintulid kanaku, King kanaku ping pisasabian, Dios ko at Guinu ku.  Atulan mu ku, oh Jehovang kanakung Dios, agpang king kekang katuliran; At e mo pabustan sabian da king karelang pusu, Aha, makanian ming abandi iti: E mo pabustan sabian da, Inakmul miya.  Mangapakarine la sa at mangatulig lang miabeabe ding tutula king kakung kapanasakit; Mipaimalanan la sa king kamarinayan at kasiran puri ding paragul karing sarili ra salang kanaku.  Pabustan mong kumulio king tula, at maguing Masaya, detang nanayun king matulid kung kasangkapan: Wa, pabustan mung sabian dang alang likat, Miparangalan ya sa I Jehova. A nung ninu in gating tula king pangapala na ning keang talasuyu.  At ing dila ku maniabi ya king kekang katuliran, at king kekang kapurian king sablang aldo.

<b>Ing dewakan da ding tau at ing kapakaluluan na ning Dios; king pekapun a musico; metung a dalit nang David a talasuyu nang Jehova</b>

Ing pamanalangsang ning marawak sasabian na king kilub ning kakung pusu, Alang takut king Dios king arapan da ding keang mata.  Uling susunu na ing sarili na karing keang sariling mata.  Bang ing keang dewakan e mayakit at akasaman.  Ding amanu na ning keang asbuk dewakan la at piraya: Tinuknang ya king pamagpakabiasa at pamaniapat king mayap.  Lalalang yang dewakan king babo ning keang pagkeran; Migbili ya king metung a dalan a e mayap; E na pisusumamian ing dewakan.  Ing kekang kayubuan a lub, Oh Jehova, atiu karing banua. Ing kekang pamagtapat miraras, angga karing banua. Ing kekang katuliran anti mo ding bunduk ning Dios. Ding kekang kayatulan metung lang maragul a kalalaman; Oh Jehova, ingatan mula ing tau at ing animal.  Kamal na nang da ning kekang kayubuan a lub, Oh Dios! At ding anak da ding tau magsantung la king lalam ning lilung da ding kekang baguius. Maguing kumabsi lang labislabis king taba ning kekang bale; At painuman mula king ilug na ning kekang tula.  Uling kambe me ing sibul na ning bie: King kekang sulu karin mi akit ing sala.  Oh isundu mu ing kekang kayubuan a lub karetang makakilala keka. At ing kekang katuliran karing matulid a pusu.  E ya sa daratang salang kanaku ing bitis ning kapalaluan, A e naku sa itabi ning gamat na ning marawak.  Karin la miragsa ding talapaniapat marawak: Mengapakera la, at e la malyaring mitalakad.

<b>Ing katibayan da ding manalig kang JEHOVA, at katbud da ding marawak: metung a dalit nang David</b>

E ka mimumua king uli ra ding talapaniapat marawak,  Ni e ka didiria man salang karetang darapat e katuliran.  Eling malagawa lang makutud a anti mo ing dikut, At mapanat a anti ing saguiwang gule.  Manalig ka kang Jehova, at dapat kang mayap; Manuknangan ka king labuad, at magkabiayan ka king keang katapatan.  Magsaya ka naman kang Jehova; At ibie na keka ing nasa ning kekang pusu. Ipanabilin mu kang Jehova ing kekang lakad; Manalig ka naman kea, at papalyarian na.  At palualan nang anti mo ing sala ing kekang katuliran . At ing kekang justicia anti mo ing kaugtuan aldo tapat.  Painawa ka kang Jehova, at manaya kanga ting pamibabata kea; E ka mimumua king uli na ning mipapala king keang lakad, Uli ning lalaki a papalyari king marawak a kalalangan.  Tuknang ka king mua, at paimburisan mu ing pamikasbu: E ka mimumua, iti matnube mu kabud king pamaniapat dewakan.  Uling ding talapaniapat marawak maputut la; Dapot detang manaya kang Jehova, ila manna da ing labuad.  Uling saguli na mu, at ing marawak ala nay u: Wa, kekang usisan masipit ing keang karinan, at mawala ne.  Dapot manna de ding mamu lub ing labuad, At mipasayan la king labislabis a kapayapan.  Ing marawak babala ya salang king sakdal, At migagaliguit ya kea karing keang ipan.  Ing Guinu maili ya kea; Uling akakit na king daratang ing keang aldo.  Begut de ding marawak ing talibung, at binatak de ing karelang bai,  Bareng iragsa ing pakakalulu at magkailangan, Bang patayan do ding matulid king dalan.  Ing karelang talibung misaksak ya king sarili rang pusu, At ding karelang bai masira la.  Mayap ing ditak a kayatinan na ning matulid.  Maiguit king labislabis da ding dakal a mangarawak.  Uling ding takde na ning marawak mapakli la;  Dapot tatas neng Jehova ing matulid.  Balu nong Jehova ding aldo ra ding sakdal; At ing karelang mana maguing king kapilan pa man.  E la mipakarine king panaun na ning dewakan; At karing aldo na ning danup kumabsi la.  Dapot ding marawak mangamate la,  At ding kasalang nang Jehova maguing anti lang taba ra ding cordero:  Malaso la; king asuk malaso la.  Ing marawak manandam ya, at e na babayaran pasibayu; Dapot ing matulid darapat yang binang mala, at babie ya.  Uling ding anti karetang pepanuanan na manna da ing labuad; At ding simpa na makutud la.  Ding lakad na ning metung a tau tatatag nong Jehova; At masasaya ya king keang lakad.  King bistat miragsa ya, e ya lubus mibalugse;  Uling itas neng Jehova king keang gamat.  Meguing anak ku, at ngeni matua na ku;   Makanianman e ke ikit mipaimburisan ing matulid,  Ni ing kea mang bini e ya magpalimus tinape.  Karing sablang aldo darapat yang binang malam at paparam; at ing keang bini mipanuanan ya.  Kawani ka king dewakan, at dapat kang mayap;  at manuknangan ka king kapilan pa man.  Uling kaluguran nang Jehova ing justicia, At e no paimburisan ding keang banal: Mai-ingat la king kapilan pa man.  Dapot ing bini na ning marawak miangganan ya.  Manan da ding matulid ing labuad, at manuknangan la karin king kapilan pa man.  Ing asbuk na ning matulid maniabi yang kabiasnan.  At ing keang dila maniabi yang justicia.  Ing kautusan na ning keang Dios atiu king keang pusu; Alang mitalusad karing keang lakbang.  Babantayan ne ning marawak ing matulid, At pagpilitan neng patayan.  E ne lakuan Jehova king keang gamat,  Ni e ne parusan ngening miatulan ya.  Manaya ka kang Jehova, at ingatan mu ing keang dalan, At ya itas naka bamung manna ing labuad: Ngening makutud la ding marawak, akit mu.  Ikit ke ing marawak king maragul a kayupayan.  At magwaguewague yang anti mo ing metung a saguiwang dutung king keang gabun a tibuan.  Dapot ing metung dumalan ya, at, oini, ala nay u. Wa, penintun ke, dapot e ya mayakit.  Pagumasdan me ing sakdal a tau, at lawan me ing matulid; Uling ating metung a masayang kawakasan dikil king tau ning kapayapan. Tungkul karing talapanalangsang, malipul lang miabeabe: ing kawakasan na ning marawak makutud ya, Dapot ing kaligtasan na ning matulid atiu kang Jehova: ya ing karelang katibayan a matatag king panaun na ning kaligaligan.  At saupan nong Jehova, at saguipan nala: Sasaguipan nong ibat king marawak, at liligtas nala, Uling migsantung la kea.

<b>Panalangin na ning metung a magkasakit a sisising tapat: metung a dalit nang David, banang dalan king pamigaganaka</b>

Oh Jehova, e muku sasabianan king kekang mua; Ni e muku papalukan king kekang mapaling kasbu.  Uling deng kekang uyung mitarak lang matalik kanaku, At ing kekang gamat papaslan nakung masakit. Alang kapayapan king kanakung laman uli kekang pangamua; Ni alang sikanan man karing kakung butul king uli na ning kakung kasalanan. Uling ding kanakung dewakan linabas la king babo kung buntuk: Anti mong metung a pusan a mabayat milalu la bayat kanaku. Ding kanakung sugat makariri la at menangatdas, King uli na ning kanakung kamangmangan. Magkasakit ku at mangyupapa king bina; Mame kung paldas patitingapun. Uling ding kanakung balakang mitmu la king pangadulik; At alang e masakit king kanakung laman. Mangalambut ku at bugbug kung bina: Sinio ku king uli na ning kealan nang katajimikan ning kanakung pusu. Guinu, atiu king arapan mu ing anggang kapagnasan ku; At ing kanakung ngulangul e makalingad keka. Ing kanakung pusu kakarug ya, lalakuan naku ning kakung sikanan: Tungkul king sala ra ding kanakung mata, iti man meko kanaku. Ding kanakung kakaburi at ding kanakung kakaluguran, makatalakad lang marayu karing kakung sugat; At ding kanakung kamaganakan makatalakad lang marayu karing kakung sugat: At ding kanakung kamaganakan makatalakad lang marayu. Deta mang manintun king kanakung bie mumumang lang silu dikil kanaku; At ding magdulap king ikapanasakit ku maniabi lang kamulangan a bague, At mibulebule langpamamiraya patingapun. Dapot aku, anti mong metung a taung maklak, e ku makiramdam; At anti ku mo ing metung a taung pipi a e ne bubusni ing keang asbuk. Wa, anti ku mong metung a lalaking e makaramdam, At king keang asbuk alang pamamawal. Uling keka, Oh JEHOVA, manaya ku: Makibat ka, Oh Guinung kakung Dios. Uling sinabi ku, Magkang pagasayan daku:Ngening ing kaankung bitis mitalusad ya, paragulan do ding sarili ra salang kanaku. Uling miragsa na ku mu, At ing kanakung kalungkutan parating atiu king arapan ku. Uling ibulaglag ku ing kanakung dewakan; Ikalungkut ku ing kanakung kasalanan. Dapot ding kasalang ku Masaya la, at mangasika; At ding minuna kanaku king kamalian darakal la. Deta mang bablas marawak king mayap Kasalang kula, uling tutukian ku ing bague a mayap.  E muku paimburisan, Oh JEHOVA: Oh Dios ko, e ka darayu kanaku. Magmalagwa kang saupan muku, Oh Guinu, a kanakung kaligtasan.             

<b>Ing kealan kabaldugan ning bie; king pekapun a musico, dikil kang Jedutun; metung a dalit nang David</b>

Sinabi ku, mingat ku karing kanakung dalan. Ban e ku mikasala king kakung dila: Ingatan ke ing asbuk ku king metung a busal, Kabang ing marawak atiu king arapan ku. Mepipi kung alang bulad, migpayapa ku aguiang king mayap; At ing kakukng lungkut miabua. Kilub ku mikapali yang pusu ku: Kabang mibulebule ku mikaluku ing api: Kanita miniabi ku king kakung dila: kawakasan ku. At ing sukad ding aldo ku, nung nanu; Ipabalu mu kaku nung nu anti ing keinan ku. Oini, depatan mo ding aldo ku anti mo ding dangan; At ing panaun ning kabiayan ku anti mong ala king arapan mu: Tune ing baling tau king keang lalung mayap a pangabilian lubus ngang alang kabaldugan. (Selah Tune ing balang tau lalakad ya king alang kabaldugan a pamipakilala; Tune malilingasngas la king alang kabaldugan: Ibubuntun no ding pibandian, at e na balu nung ninung tumipun kareti. At ngeni, Guinu, nanu ing panayan ku? Ing kapanayan ku atiu keka. Iligtas muku karing sablang kakaung kapanalangsangan: E muku gagawan kalibakan ding mangmang. Mepipi ku, e ke biklat ing asbuk ku; Uling ika ing dinapat kaniti.  Ilako me ing kekang pamaluka kaku: Malalaso ku king pamamaluka ning gamat mu.  Ngening king pamamilatan da ding pangamanu umanan ne ing tau na ning dewakan.  Daraptan mung agasan ing keang leguan a anti mong metung a bukbuk: Tune ing baling tau ala yang kabaldugan. (Selah)  Pakiramdaman mu ing panalangin ku, Oh Jehova, at tingiran mu ing aklis ku;  E ka magpayapa king kanakung lua: Uling aku metung kung aliwang balen keka, Metung a manaliwang balen, anti ding anggang mangatua ku.  Oh pasayangan muku bakung mibayu sikanan, Bayu ku lisia keti, at ena mipakanian pa.
<b>Metung a daun ning kapurian, at panalangin dikil king saup; king pekapun a musico; metung a dalit nang David. </b>

Menaya ku a ating kapibabatan kang Jehova; At kiniling ya kaku, at pekiramdaman na ing aklis ku.  Sinaka naku naman ibat king makapangilabut a kulkul, ibat king pusaling burak; At binili no ding bitis ku babo na ning metung a roca, at tinatag nala ding kanakung lakad.  At mibili yang metung a bayung dalit king kanakung asbuk, kapurian pin king kekatang Dios:  Dakal la ding manakit kaniti, at tumakut la, At manalig la kang Jehova.  Nuan ya ing tau a I Jehova yang gagawan nang keang kapanaligan, At e no gagalangan ding palalu, ni ding malilili man king pamanuki king kalaraman.  Dakal la, Oh Jehovang kakung Dios, ding makapagmulalang dapat a kekang depatan, At ding kekang kaisipan a dikil kekami:  E la malyaring mibiling makaayus king arapan mu; Nung salesean kula at maniabi ku tungkul kareti, Dakal lang maiguit karing malyaring mabilang.  King daun at ain ala kang tula; Ding kanakung balugbug bisni mula: Ing ain a durulukan at in gain king kasalanan e mo yaduan.  Kanita sinabi ku, Oini, dinatang ku; King lulun na ning libru makasulat tungkul kanaku: Matula kung daptan ing kaburian mu, Oh Dios ko: Wa, ing kekang kautusan atiu king kilub na ning pusu ku.  Pisiag ko ding mayap a balita ning katuliran king maragul a katipunan; Oini, e ko kawatan ding kanakung labi; Oh Jehova, pangabaluan mu.  E ku selikut ing katuliran mu king kilub nan ning kanakung pusu; Bilalag ku ing kekang katapatan at ing kekang kaligtasan; E ku pinpan ing kengkang mayubung pilubluban at ing kiekang katutuan king maragul a katipunan.  E mu kakawatan ing malambut mung kapakaluluan kaku, Oh Jehova; pabustan mung panatilian naking ingatan ning mayubu mung pilubluban at ning kekang katutuan.  Uling ing e pabilang a dewakan kilungan naku; Ding kakung dawak ikua raku, nanupata e ku malyaring talanga; Maiguit la king buak na ning kanakung buntuk: at ing kakung pusu pepaburean naku.  Ikatula mu sa, Oh Jehova, ing ikabus muku: Oh Jehova, magmalagua kang saupan muku. Pabustan mong mipakarine at mangatulig at mangatulig a miabeabe.  Detang manintun a singangan de ing kaladua ku; Pabustan mong mitabi king gugulutan at midala king kasiran puri.  Ding matula king ikapanasakit ku.  Pabustan mong magdilidili uli ning karelang dine.  Ding maniabi kaku, Aha, aha.  Pabustan mong magsaya at tumula keka detang anggang manintun keka:  Pabustan mong maniabing alang tuknang detang lulugud king kekang kaligtasan,  I Jehova miparangalan ya.  Dapot pakakalulu ku at magkailangan; Makaniaman pigaganakan naku ning Guinu: Ika ing kakung saup at talapagligtas; E ka paibalam, Oh Dios ko.

<b>Ing Salmista king sakit daralung ya dikil karing kasalang at karing kakaluguran a e tune; king pekapun a musico; metung a dalit nang David</b>

Nuan ya itang pakundangan ne ing pakakalulu: Iligtas neng Jehova king aldo na ning dewakan.  Pamingua neng Jehova at ingatan neng mabie, At mipanuanan ya keti sulip; At e me ibie king kaburian da ding keang kasalang.  Alalayan neng Jehova king ulunan na ning pangaina: Gagawan me ing mabilug nang pagkeran king keang panamdaman.  Sinabi ku, Oh Jehova, pakaluluan muku: Uluan me ing kaladua ku; uling mikasala kung salang keka.  Ding kasalang ku miniabi lang marawak salang kaku, sasabian da,  Kapilan ya mate, at mawala ing keang laguiu? At nung dating ya bang lawan naku, maniabi yang kalaraman; Ing keang pusu titipun yang dewakan king sarili na;  

Ngening lulual ya, sasalita na iti.  Detang anggang mimumua kanaku mibulungbulungan lang salang kaku; Salang kanaku lalalangan da ing kakung ikapanasakit.  Metung a marawak a sakit, ngara, makakalawat matalik kea; At ngeni king pangakera na e ne makapibangun.  Wa, ing kakaluguran kung kayabeabe, a kanakung panaligan.  A mengan king kanakung tinape, Tinas ne ing keang sakung salang kaku.  Dapot ika, Oh Jehova, malunus ka kaku, at ibangun muku,  Bakung makayablas karela.  King uli na niti abalu ku king tutula ka kaku, Uling ing kasalang ku e ya maniambut kaku.  At dikil kanaku, tatas muku king kanakung pamagtapat.  At binili muku king arapan ning lupa mu king kapilan pa man.  Nuan ya I Jehova, ing Dios na ning Israel,  Ibat king alang angga angga king alang angga.  Yanasa, at Yanasa. 


 


<b>KADUANG LIBRU</b> 

<b>Kau king Dios king kaligaligan at pangaugse; king pekapun a musico; Masquil karing anak nang Core</b>

Nung makananung magnasa ya ing usa king danum ding sapa, Makanian yang magnasa ing kakung kaladua keka, Oh Dios.  Ing kaladua ku kakau ya dikil king Dios, dikil king Dios a mabie: kapilan ku datang at pakit king arapan ning Dios? Ing kanakung lua meguing pamangan ku king aldo at bengi, Kabang ila sasabian dang alang likat kaku, Nu ya karin ing kekang Dios? Ding bague a deti aganaka kula, at tutugtug ke ing kakung kaladua kilub ku, Nung makananu kung mine a kayabe ning kekaldan, at pitnubayan kula king bale ning Dios, At kagum ning siwala ning tula at kapurian, ing metung a kekaldan a magkasusi king kapistan.  Baket mangalambut ka, Oh kakung kaladua? At baket mababalisa ka kilub ku? Manalig ka king Dios; uling purian ke pa. King uli na ning saup ning keang aske.  Oh Dios ko, ing kakung kaladua mangalambut ya kulub ku; Inya pin gaganakan daka manibat king Labuan ning Jordan, At karing Hermon, manibat king bunduk-bundukan ning Mizar.  Ing kalalaman mamauns king kalalaman king inge ra ding kekang tutugtug a danum: Ding sablang kekang alun at ding mangaragul 

mung alun lalabas la kaku.  Makanianman yutus nang Jehova ing keang mayubung pilubluban king kayaldawan; At king bengi ing keang dalit mantabe kaku, Aguiang metung ping panalangin king Dios ning kakung bie.  Sabian ku king Dios a kakung roca, Baket kelinguan muku? Baket ume kung makapaldas pauli na ning pamanalipit ning kasalang? Anti mong king metung a talibung karing kanakung butul, sasabian daku ding kakung kasalang.  Kabang isusundu rang sasabian kaku, Nu ya karing ing kekang Dios?  Baket 
mangalambut ka, Oh kakung kaladua? At baket mababalisa ka likub ku? Manalig ka king Dios; uling purian ke pa, Ya ing saup ning kakung aske, at ya ing kakung Dios.

<b>Panalangin dikil king pangaligtas</b>

Atulan muku, Oh Dios, at ipanlualu mu ing kakung piamanuan salang king bansang alang Dios; Oh iligtas muku king mapamirait at e banal e tau.  Uling ika ing Dios ning kakung sikanan; baket inugse muku? Baket ume kung magpaldas king uli ning pamanalipit ning kasalang? Oh ipabal me ing kekang sala at ing kekang katutuan; pabustan mung tairan daku; Pabustan mung dalan daku king banal mung bunduk-bundukan. At karing kekang tabernaculos.  Kanita ume ku king altar ning Dios,  King Dios a kakung sakdal a tula; At king alpa muri ku keka, Oh Dios, a kakung Dios.  Baket mangalambut ka, Oh kaladua ku?  At baket mababalisa ka kilub ku?  Manalig ka king Dios; uling purian ke pa, Ya ing saup ning kakung aske, at ya ing kakung Dios.

<b>Makaunang pangaligtas at salukuyan a kaligaligan; king pekapun a musico; metung a dalit karing anak nang Core; Masquil</b>

Dimdam mi karing balugbug mi, Oh Dios, Sinabi ra kekami ding mangatua mi,  Nung nanu ing dapat a depatan mu karing aldo ra, Karing aldo a minuna.  Tinabi mula ding bansa king pamamilatan ning kekang gamat; Dapot ila tenam mula: ika pepasakitan mula ding balayan; Dapot ila kinalat mula, uling e ra ikua ing labuad a bindian king pamamilatan na ning karelang sariling talibung, Ni auiamang ing sarili rang takde linigtas nala; Dapot ing wanan mung gamat, at ing takde mu, at ing aslag na ning kekang aske, Uling ninayun ka karela.  Ing ing kakung Ari, Oh Dios; Mutus kang kaligtasan dikil kang Jacob.  King uli mu itulak mila ding kekeng kasalang: King uli na ning kekang laguiu dakurakan mila detang mibabangun salang kekami.  Uling e ku manalig king kakung bai, Ni ing talibung ku e naku aligtas.  Dapot ika linigtas mukami karing kekeng kasalang.  At binili mo king kamarinayan deta mimumua kekami.  King Dios depatan mi ing pamagmarangal king sablang aldo.  At munie keng pasalamat king laguiu mu king kapilan pa man.  (Selah) Dapot ngeni inugse mukami, at dela mukami king kasiran puri.  At e ka lulual a kagum ding kekeng ejercitos.  Pepagulutan mukami karing kalaban.  At detang mimumua kekami kakua lang samsam dikil karing karelang sarili.  Lelangan mukami a anti mong tupa a mitulduan dikil king pamangan.  At kinalat mukami busal ding bansa.  Pisasali mu ing kekang balayan king alang nanu na man, At e mu peparagul ing kekang bandi king uli ning karelang alaga.  Guewa mukeng kalibakan karing kalupa ming tau, Metung a kabiruan at metung a kapintasan karing makapatulug kekami.  Guewa mukeng metung a kasebian libutad ding bansa, Metung a sangkan a pamipiling king buntuk da ding balayan.  King patitingapun ing kasiran kung puri atiu arapan ku.  At ing kamarinayan na ning kakung lupa tikpan naku.  Pauli ning siwala na nitang manlibak at manyumpa, King uli na ning kasalang at ning talapanablas.  Ing sablang iti daratang kekami; makanianman e raka kelinguan, Ni e ke dinapat mang kapiraitnan king kekang tipan.  Ing kekeng pusu e ya paingulut, Ni e la kinawani man ding kekeng lakbang king kekang dalan, Bang ika siran mukeng miamasamas king karinan ding chacal, At tikpan mukami king lilung ning kamatayan.  Nung kelinguan miya ing laguiu ning kekeng Dios, O lidlad mila ding gamat mi king aliwang dios; E na wari usisan ning Dios ite? Uling pangabaluan no ding lijim na ning pusu.  Wa, king uli mu mapapate kami patitingapun; Mibibilang keng anti mong tupa king pipatayan.  Miguising ka, baket matudtud ka, Oh Guinu?  Mibangun ka, baket matudtud ka, Oh Guinu? Mibangun ka, e muke yugse a alang kapupusan. Baket sasalikut me ing kekang lupa, At kelinguan mu ing kekeng pamagkasakit at pangayalipit?  Uling ing kekeng kaladua makasubsub ya king alikabuk: Ing katawan mi makapadta ya king labuad.  Mibangun kang pekasaup mi, at atbusan mukami alang-alang king mayubu mung pilubluban.

<b>Metung a dalit king pamagkasusi king pamakiasawa ning ari; king pekapun a musico; misadia karing Lirios; metung a dalit ding anak nang Core; Masquil; metung a dalit ning lugud</b>

Ing kakung pusu lalapo ya king metung a mayap a bague; Sasabian ko ding bague a kakung depatan tungkul king ari; Ing kakung dila ya ing paniulat ning makasadiang talasulat.  Malagu kang maiguit karing anak da ding tau; Ing kalam mitugtug karing kekang labi; Nung inya pepanuanan nakang alang angga ning Dios.  Itakas me ing kekang talibung king kekang puad.  Oh metung a makapanayan, Ing kekang dangalan at ing kekang kamalan a panga ari.  At king kekang kamalan a panga ari sake kang binang mapala, King uli ning katutuan at kamung lub at katuliran: At ing gamat mung wanan ituro no keka ding makatakut a bague.  Ding kekang uyung mangatilus la; Ding balayan miraragsa la king lalam mu; Atilu king pusu ra ding kasalang ning ari.  Ing luklukan mu, Oh Dios, ala yang kapupusan: Ing metung a cetro ning matulid ya ing cetro ning kayarian mu.  Liguran mu ing katuliran at pikasaman mu ing dewakan: Inya pin ing Dios, a kekang Dios, linian naka.  King laru ning tula a maiguit karing abe mu.  Ing sabla mung imalan babaung mirra, at aloe at cassia; Manibat king palaciong garing pepasaya raka ding titigtigan a maki cuerdas.  Ding anak dang babai ding ari atilu libutad ding mapuri mung babai; King dane mung wanan makatalakad ya ing reina a ating guintu ning Ofir.  Pakiramdaman mu, Oh anak a babai, at pakundanganan mu, at ikiling me ing kekang balugbug; Kalinguan muya naman ing sarili mung balayan, at ing bale nang ibpa mu; Bang keta ing ari pagnasan ne aing lekang leguan; Uling ya ing kekang guinu: at gumalang ka kea.  At ing anak nang babai ning Tiro miras ya karin a ating metung a pagkalub; Ding mabandi king balayan pagamuamuan da ing kekang pamipanayun.  Ing anak nang babai ning ari kilub ning palacio bina yang maligaya: Ing keang piblas seluksukanan guintu.  Miatad ya king ari a misusulud bordado: Ding dalagang alang bakas a keang kayabe a tutuki kea  Midala la keka.  Kambe ning tula at pamagsaya miatad la:  Lungub la king palacio ning ari.  King karinan da ding kekang mangatua magbili la ding kekang anak.  A ila ding gawan mung principes king mabilub a labuad.  Ipaganaka ke ing kekang laguiu karing sablang dai: Uli nita ding balayan munie lang pasalamat keka mangga king mangga. 

<b>Ing Dios ya ing santungan ning keang balayan; king pekapun a musico; metung a dalit ding anak nang Core; telaga king Alamoth; metung a dalit</b>

Ing Dios ya ing kekatang santungan at sikanan, Metung yang makasadiang saup king kaligaligan.  Uli nita e ke mitakutan, aguiamang ing labuad mialiwa,  At aguiamang ding bunduk maugun lang milipat king pusu ra ding dayatmalat; Aguiamang ing karelang danum mabiung at maligalig, Aguiamang ding bunduk galgal la uli ning kapalaluan na. (Selah)  Ating metung a ilug, a ging keang agus pasayan de ing ciudad ning Dios,  Ing banal a karinan ding tabernaculos ning Kakataskatasan.  Ing Dios atiu king kalibudtan na; e ya makimut: Saupan ne ning Dios, at king lalung kamaranunan.  Ding bansa mikasbu la, ding kayarian mekimut la; Pisiag na ing keang siwala, ing labuad melaso.  I Jehova ra ding ejercitos makayantabe ya kekatamu;  Ing Dios nang Jacob ya ing santungan tamu.  (Selah)  Ume ko keni, lawan yula ding dapat nang Jehova.  Nung nanu ing depatan nang pamanlasak king labuad.  Patuknangan na ing pamipamuk king wakas ning labuad; Pepaklian ne ing bai, at pupututan ne ing tandus; Durulukan no ding carro king api.  Magtajimik kayu, at akilala yu king aku ing Dios; Mitas ku king libutad ding bansa, mitas ku king labuad.  I Jehova ding ejercitos atiu kekatamu; Ing Dios nang Jacob ya ing santungan tamu.  Selah)

<b>Ing Dios ya ing ari na ning labuad; king pekapun a musico; metung a dalit ding anak nang Core</b>

Oh ipakpak yula ding kekong gamat, ikong sablang balayan; Kulisak kayu king Dios king siwala ning pamagtagumpe.  Uling I Jehova a Kakataskatasan makapapangilabut ya; Metung yang maragul a Ari king mabilug a labuad.  Pasukuan no ding balayan king lalam tamu.  At ding bansa king lalam ding kekatang bitis.  Pamili nakatamu king mana.  Ing ligaya nang Jacob a liguran na.  (Selah)  Ing Dios pepaitas ya a ating kulio. I Jehova a kambe na ing katni na ning metung a pakakak.  Dalit kong kapurian king Ari tamu, dalit kong kapurian:  Dalit kong kapurian king Ari tamu, dalit kong kapurian.  Uling ing Dios ya ing Ari ning mabilug a labuad: Dalit kong kapurian a maki pamanalastas.  Ing Dios magari ya karing bansa:  Ing Dios makalukluk ya babao ning banal nang luklukan.  Ding principes da ding balayan mitipun lang makapamisan.  Bang maguing balayan na ning Dios nang Abraham; Uling ding kalasag ning labuad king Dios loa:  Misaplala yang bina.

<b>Ing sintingan na at ligaya ning Zion; metung a gale; metung a dalit ding anak nang Core</b>

Marangal ya i Jehova. At karampatan yang purian a bina, King ciudad ning kekatang Dios, king keang banal a bunduk.  Malagu king katasan, ing tula ning mabilug a labuad, ya ing bunduk ning Zion, ing karing dane na ning paralaya,  Ing ciudad ning marangal a Ari.  Ing Dios pepakilala ya karing keang palacio a anti yang metung a santungan.  Uling, oreni, ding ari mipapamisan la,  Ila linabas lang miabeabe.  Ikit da iti, kanita mipamulala la; mengatakutan la, memirapal lang meko.  Ing galgal kinawat karela karin.  Sakit, anti mong ing pamiramdam na ning metung a babai.  Kambe ning angin king aslagan.  Sisiran mula ding daung ning Tarsis.  Nung makananu ing kekeng dimdam, makanian ing kekeng ikit.  King ciudad nang Jehova ding ejercitos, king ciudad ning kekatang Dios; Ing Dios italakad na iti king kapilan pa man.  (Selah) Guenaka mi ing mayubu mung pilubluban, Oh Dios,  King libutad na ning kekang templo.  Nung makananu ya ing kekang laguiu, Oh Dios.  Makanian mu naman ing kapurian keka angga karing wakas ning labuad: Ing gamat mung wanan mitmu ya king katuliran.  Pabustan yang tumula ing bunduk ning Zion.  Pabustan lang magsaya ding anak nang babai ning Juda,  Uli ra ding kekang kayatulan.  Lakaran yeng tulugan ing Zion, at ume kayu king makapatulug na; bilangan yu la ding keang batiawan; Pagumasdan yong mayap ding arap nang kuta; Pagumasdan yula ding keang palacio; Bang asalita yu iti king tutuking dai.  Uling ing Dios a iti ya ing kekatang Dios mangga king mangga: Ya ing talapatnube tamu angga pin king kamatayan.

<b>Ing kamulangan ning pamanalig king pibandian; king pekapun a musico; metung a dalit ding anak nang Core</b>

Pakiramdaman yu iti, ikong anggang balayan; Tingiran yu, ikong anggang manuknangan king yatu; Mababa at matas, Mabandi at pakakalulu a miabeabe, Ing kakung asbuk maniabi yang kabiasnan; At ing pamibulebule ning kanakung pusu maguing king pamanalastas.  Ikiling ke ing balugbug ku king metung a alimbawa: ibuklat ku ing malabug kung talimjaga king alpa.  Baket pin mitakutan ku karing aldo ning marawak.  Ngening ing dewakan karing kakung sakung kubkuban naku? Detang manalig king karelang pibandian.  At magmayabang king karelang sarili king keraklan ning karelang pibandian; Alang makayatbus ninuman karela king makananung paralan king keang kapatad.  Ni munie man king Dios metung a panatbus dikil kea.  Uling ing pangayatbus ning karelang bie binang mal, At iti mamako kapilan man, Baya pang mie kapilan man, Bang e manakit kabulukan.  UIing akit na iti.  Ding taung biasa mamamate la;  Ding mangmang at butang mayayala lang parapara, At lalakuan da ing karelang bandi karing aliwa.  Ing kaisipan dang atiu kilub ya pin, king ding karelang bale manatili la kapilan man, At ding karinan dang panuknangan karing sablang dai; Pamalaguiuwan do ding karelang gabun karing karelang sariling laguiu.  Dapot ing tau atiu pa man king kapurian e ya manatili: Anti ya karing animal a mamamate.  Iting karelang dalan ya ing karelang kamangmangan: makanian kaibat da ding tau patunayan dala ding karelang sasabian. (Selah) Mialal la a anti mong metung a kawan at tupa dikil king Sheol; Ing kamatayan yang maguing pastul da: At ing matulid mika ating pamanyakup karela king abak; At ing karelang leguan mirikil king Sheol bang lasawan na, Bang e mika ating tuknangan dikil kanita.  Dapot ing Dios iligtas ne ing kaladua ku king upaya ning Sheol; Uling tanggapan naku.  E ka tatakut ngening ing metung mibandi ya, Ngening ing ligaya na ning keang bale miragdag: Uling ngening mate ya ala yang idala nanuman; Ing keang ligaya e tipang tuki kea.  Aguiamang ketang kabang mabie ya pepanuanan ne ing kaladua na.  At ding tau purian daka, ngening darapat kang mayap king sarili mu, Ume ya king dai ra ding keang mangatua: E re akit ing sulu kapilanman.  Ing tau a atiu king kapurian, at e na atatalastas, Anti ya ding lasip a mamamate.  

<b>Ing Dios ing ukum ding matulid at ding marawak; metung a dalit ning Asal</b>

Ing Bukud a Makapayan, ing Dios, I Jehova, miniabi ya.  At inaus ne ing labuad manibat king panaslag ning aldo angga king pangalbug na.  Ibat king Zion, ing kasakdalan ning leguan.  Sinlag ya ing Dios.  Ing kekatang Dios daratang ya, at e ya magtajimik: Ing metung a api manlaklak king arapan na. At iti mebinang malibungbung king makapatulug kea.  Mamaus ya karing banua babo.  At king labuad, bang ayatulan na ing keang balayan: Tipunan yulang makapamisan kanaku ding kanakung banal, Detang guinawang metung a tipan kanaku king pamamilatan na ning daun.  At ding banua ipasiag da ing keang katuliran; Uling ing kabud Dios ukum ya. (Selah)  Pakiramdaman mu, Oh kakung balayan, at maniabi ku; Oh Israel, at patutu ku keka: Dios ku, a keka ping Dios.  E raka ibawal karing daun mu; At ding kekang ain a durulukan makaparati la king arapan ku.  E ku kumang vaca lual ning kekang bale, Ni kambing mang lalaki karing kulungan mu.  Uling ing baling lasip king kakewan kanaku ya, At ding animal karing metung a libung bunduk-bundukan.  Balu ko ding anggang ayup karing bundu; At ding maliap a lasip king marangle kaku la.  Nung danupan ku, e ku sabian keka; Uling ing yatu kaku ya, at ing anggang mangatmu kaniti.  Kanan ku wari ing laman ding toro.  O inuman ing daya ding kambeng? Yain mu king Dios ing daun ning kapasalamatan; At bayaran mo ding kekang panata king Kakataskatasan; At maus ka kaku king aldo na ning kaligaligan: Aku iligtas daka, at paligayan muku.  Dapot king marawak sasabian na ning Dios, Nanu ing daptan mu bang ipasiag mula ding kakung tuntunan, At king kinua mu ing kakung tipan king asbuk mu, anti ning pikakasaman mu ing turu, At yugse mo king gugulutan mu ding kakung amanu? Inyang menakit kang metung a mapanako, ninayun ka kea, At mekikiabe ka karing mapangalugud.  Babie me ing kekang asbuk king marawak, At ing kekang dila mibabalangkas yang pirait.  Magluklukan ka at magsalitan salang king kekang kapatad a lalaki; Sisiran me puri ing anak nang lalaki ning keka mu ring indu.  Ding bague a deti depatan mula, at migtajimik ku; Inisip mu king metung ku mung anti ika; Dapot sabianan daka, at ibili kula king ayus king arap ding kekang mata.  Ngeni pibulayan yu iti, ikong mangalinguan king Dios, A magkang aku pamimirasuan dakayung mangalati: at alang magligtas kekayu:  Ninumang miyayain king daun ning kapasalamatan paligayan naku; At kanitang sasalesean neng matulid ing keang dalan.  Ituru ke ing kaligtasan ning Dios.  

<b>Panalangin na king kapatawan ning makasalanan a sisising tapat; king pekapun a musico; metung a dalit nang David; inyang dating ya kea I Natan a manula, kaibat nang siniping kang Bat-seba</b>

Pakaluluan muku, Oh Dios, agpang king mayubu mung pilubluban: Agpang king keraklan na ning malambut mung kapakaluluan patdan mu ing kakung kapanalangsangan.  Lubus mukung wasan ibat king kakung dewakan.  At linisan muku king kakung kasalanan.  Uling akikilala ku ing kakung kapanalangsangan; At ing kasalanan ku atiu mung atiu king arapan ku.  Salang keka, bukud mung keka, karin ku mikakasala.  At depatan ku ing marawak king panimanman mu; Bang mipatulan ka ngening maniabi ka, At maguing malino ngening mamatul ka.  Oini, aku penganak ku king dewakan; At king kasalanan pengagli nakung indu ku.  Oini, ika magnasa kang katutuan karing makalub a dake; At king makasalikut a dake ipabalu mu kaku ing kabiasnan.  Linisan muku king hisopo at maguing malinis ku: Wasan muku, at maguing maputi kung maiguit king nieve.  Pararamdam mu kaku ing tula at saya. Bang ding butuk a kekang pikli malyari lang tumula.  Ipampan me ing lupa mu karing kakung kasalanan, At patdan mo ding sablang dewakan ku.  Ilalang mukung metung a pusung malinis, Oh Dios; At mibayu kang metung a matulid a espiritu kilub ku.  Em muku yugse manibat king arapan muy; At e me kakuanan kaku ing kekang banal a Espiritu.  Isubli mu kaku ing tula ning kekang kaligtasan; At itas mukung kambe ning metung a maki kusang espiritu.  Kanita ituru ko karing mapanalangsang ding kekang dalan; At ding makasalanan mibalik la lub keka.   Iligtas muku king pamikasala king daya, Oh Dios, ika a Dios ning kakung kaligtasan; At ing kakung dila dalit yang masikan king kekang katuliran.  Oh Guinu, buklatan mula ding kakung labi: At ing kakung asbuk ipakilala na ing kekang kapurian.  Uling ika e ka tutula king daun; nung ali ibie ku keka iti: Ika ala kang tula king ain a durulukan.  Ding daun king Dios ya ing metung a espiritung magugulu: Ing metung a gulu at mgbitkil a pusu, Oh Dios, e me libakan. Dapat kang mayap  king kekang ikakatula king Zion: Italakad mula ding kuta ning Jerusalem. Kanita tumula ka karing daun na ning katuliran.  King ain a durulukan at king kabilugan a ain a durulukan: kanita miain lang vaca king kekang altar.

<b>Kealan kabaldugan ning kayabangan ning dewakan; king pekapun a musico; Masquil nang David; inyang dating ya at manalese ya kang Saul I Doeg a Edomeo, at sinabi na kea, I David miras ya king bale nang Abimelec. </b>

Baket magmayabang ka king kamulangan.  Oh makapayan a tao?  Ing mayubu nang pilubluban ning Dios manatiling e mapupupus.  Ing kekang dila mikakatsa yang binang marawak, Anti yang metung a matalas a labasas, darapat yang kapamiratnan.  Kaluguran mu ing marawak a maiguit king mayap, At ing pamaglaram maiguit king pamaniabi king katuliran. (Selah) Kaluguran mo ding sablang amanung manlaklak, Oh ika a dilang mapamirait.  Ing Dios lasakan naka naman king kapilan man: Ya kuanan naka, at bagutan naka king kekang kubu, At bugtuan naka king labuad da ding mabie.  (Selah)  Ing matulid akit na naman iti, at tumakut ya, At maili ya kea, sabian na.  Oini, iti ing tau a e ne guewang keang sikanan ing Dios, Nung e menalig ya king keraklan na ning keang bandi, At migpakasikan ya king keang dewakan.  Dapot tungkul kaku, katulad ke ing metung a saguiwang dutung a olivo king bale ning Dios: Manalig ku king mayubu nang lub ning Dios king kapilan pa man.  Pasalamat ku keka king kapilan pa man, uling depatan mu iti; At aku manalig ku king laguiu mu, uling mayap iti, king arapan ding kekang banal.

<b>Ing kamulangan at dewakan da ding tau; king pekapun a musico; mibili king Mahalth; Masquil nang David</b>

Ing mangmang sinabi na king keang pusu, Alang Dios.  Marawak la, at dinapat lang makasumaming dewakan; Alang darapat mayap.  Dinungdung ya ing Dios manibat banua karing anak ding tau.  Banang akit nun gating ninumang makatalastas, A menintun king Dios.  Balang metung karela pepaingulut ya; miabeabe lang meguing marinat; Alang darapat mayap, ala, ala metung man.  Ala la waring beluan ding talapaniapat marawak.  Nung ninu ding mamangan king balayan ku anti mo ing pamangan dang tinape, At e la mamauns king Dios? Karin mibili la king maragul a takut, a nung nu ala ing takut; Uling ing Dios silbag nala ding butul na nitang menalakad salang keka: Binili mula king kamarinayan, uling sikuik no ning Dios.  Oh nung ing kaligtasan na sa ning Israel lual manibat king Zion!  Ngening ibalik ning Dios ing pangabihag ning keang balayan, Kanita magsaya ya I Jacob, at tumula ya ing Israel. 

<b>Panalangin king pangapanlualu salang karing kasalang; king pekapun a musico; karing titigtigan a maki cuerdas; Masquil nang David; inyang ding Zifeos dinatang la, at sinabi ra kang Saul, E wari sasalikut I David a kayabe me? </b>

Iligtas muku, Oh Dios, king pamamilatan ning kekang laguiu.  At atulan muku king kekang kapayan.  Pakiramdaman mu ing panalangin ku, Oh Dios;  Ibie mu ing kekang pamakiramdam karing amanu ning asbuk ku.  Uling ding tau king aliwang labuad tinalakad lang salang kaku,  At ding taung mapamigla penintun de ing kaladua ku: E re binili ing Dios king arapan da.  (Selah).  Oini, ing Dios ya ing kakung talasaup: Ing Guinu atiu karetang mitatas king kaladua ku.  Ibalik na ing dewakan karing kakung kasalang:  Lipulan mula king kekang katutuan.  Dumaun ku keka king kusang ain: Pasalamat ku king laguiu mu, Oh Jehova, uling iti ya ing mayap.  Uling linigtas nakung ibat king sablang kaligaligan: At ing kanakung mata ikit na ing kakung kapagnasan karing kakung kasalang.

<b>Panalangin tungkul king kasiran da ding taksil; king pekapun a musico; karing tigtigan a maki cuerdas; Masquil nang David</b>

Pakiramdaman mu ing panalangin ku, Oh Dios; At e mu sasalikut ing kekang sarili king panigapu ku.  Lingunan mu ku, at pakibatan muku; Ala kung karatunan king kakung panamdaman, at daralung ku.  King uli ning siwala ning kasalang, Uli ning pamanalipit ning marawak; Uling pupukul da ing dewakan kanaku, At king mua liligaligan daku.  Ing kakung pusu bina yang manamdaman kulub ku: At ding makapangilabut ning kamatayan menabu la kaku.  Ing takut at galgal dinatang kanaku, At ing makapangilabut pepalbug naku.  At sinabi ku, Oh nung atin ku sang baguius a anti mo ing metung a patipati! Kanita sulapo ku, at mibili ku king kapainawan.  Oini, kanita gumala kung marayu, Magsantung ku king ilang.  (Selah)  Mamalagua ku king metung a tuknangan.  Ibat king masikan a angina at baguiu.  Lasakan mula, Oh Guinu, at sagsagan me ing karelang dila; uling menakit kung pamamigla at kaguluan king ciudad.  Aldo at bengi liliguid la karing babo ding keang kuta: Ing dewakan man at kamulangan atiu king libutad na niti.  Dewakan ing atiu king libutad na niti: Ing pamanalipit at pamamirait e mamako karing dalan na.  Uling e ya metung a kasalang ing mumumis kanaku; Nung ali apibata ku sa iti: Ni e mu naman ing mimumua kanaku ya ing migpakaragul king sarili na salang kanaku;  Nung ali sinalikut ku sa kea; Dapot ika, a metung a lalaking kakametung ku,  Kayabe ku, at kakaluguran a kayabeabe.  Mipamie kata king mayumung usuk; Linakad kata king bale ning Dios a kayabe ding keraklan.  Datang sanang bigla ing kamatayan karela. Pabustan mong manabung mabie king Sheol; Uling ing dewakan atiu king tuknangan da, king kalibudtan da.  Tungkul kaku, maus ku king Dios; At iligtas nakung Jehova.  King gatpanapun, at king abak, at  king ugtung aldo tapat, dalung ku, at maklis; At pakiramdaman na ing siwala ku.  Inatbus ne ing kaladua ku king kapayapan ibat king pamipamuk a salang kaku; uling dakal la ding mekipagkal kanaku.  Ing Dios pakiramdaman nala, at pakibatan nala, Aguiang itang manatili king minuna pa. (Selah) Ding lalaking e mika ating pamibayu, At e tatakut king Dios.  Inatyat no ding gamat na salang king anti kanita a atiu king kapayapan kea: Dinatan na ing keang tipan.  Ing asbuk na malinatnat yang anti mong ing matenquilla. Dapot ing keang pusu pamipamuk ya: Ding amanu na malambut lang maiguit king laru,  Makanianman megut lang talibung.  Yugse mu ing kekang pusan kang Jehova, at ya alalayan naka: Ya kapilan man e ne pibatan makimut ing matulid.  Dapot ika, Oh Dios, ikuldas mula king kulkul na ning kasiran: Ding taung mau king daya at mapamiraya e la miras mabie king kapitna ra ding karelang kayaldawan; Dapot aku manalig ku keka.

<b>Pamanigapu king pangaligtas, at mapasalamat a kapanaligan king Dios; king pekapun a musico; sidia king patipating pipi karing atiu king marayu; metung a dalit nang David; Michtam; inyang dakpan de ding Filisteos king Gat</b>

Pakalulu ka kanaku, Oh Dios; uling ing tau buri nakung yakmul:  King kekaban ning aldo makipamuk ya alipitan naku.  Ding kasalang ku buri rakung akmulan king kekaban ning aldo; Uling dakal la ding makipamuk a maki kapalaluan salang kanaku.  King panaun a tatakut ku, Ibili ku ing kapanaligan ku keka.  King Dios (purian ku ing keang amanu).  King Dios binili ku ing kapanaligan ku, e ku mitakutan; Nanu ing malyaring arapat ning laman kanaku? King kekaban ning aldo pakipantukan do ding amanu ku: Ding sabla rang pamiisip salang la kaku tungkul king marawak.  Mititipun lang makapamisan, isasalikut da ing karelang sarili, Tatandanan do ding kakung lakbang, Anti mo pin ing pamanaya ra king kakung kaladua.  Tumakas la wari king pamamilatan ning dewakan? King mua lalasakan mo ding balayan, Oh Dios.  Bilbilangan mu ing kanakung pamigalagala; Ilulan mu ing kakung lua king kekang botella; Ala lu wari king kekang libro? Kanita mibalik la ding kakung kasalang king aldo a maus ku: Iti balu ku, king ing Dios kaku ya.  King Dios (purian ku ing keang amanu), Kang Jehova (purian ku ing keang amanu), King Dios binili ku ing kakung kapanaligan, e ku tumakut; Nanung malyaring arapat ning tau kaku? Ding panata mu atilu babo ku, Oh Dios; Munie kung ain a kapasalamatan keka.  Uling linigtas me ing kaladua ku a ibat king kamatayan; E mo wari linigtas ding bitis ku king panganabo, Bakung milakad king arapan ning Dios.  King sulu ra ding mabie?  

<b>Panalangin king kaligtasan karing talapanligalig; king pekapun a musico; misadia king Al-tashheth; metung a dalit nang David; Michtam; inyang tumakas ya kang Saul, king lukib</b>

Pakalulu ka kanaku, Oh Dios, pakalulu ka kanaku; Uling ing kakung kaladua magsantung ya keka: Wa, king lilung ding kekang baguius magsantung ku, Angga king deting kasakitan lumabas la.  Dalung ku king Dios a Kakastaskatasan, Ding Dios a darapat karing sablang bague dikil kanaku.  Padala yang ibat banua, at ikabus naku, Ngening manlibak ya ing bisang makmul kanaku; (Selah) Ing Dios ipabal na ing keang mayubung lub at ing keang katutuan.  Ing kaladua ku atiu libutad ding leon; Magkera ku king libutad ding makabili king api, Ding anak ding tau pin, a ding karelang ipan tandus la at uyung, At ing karelang dila metung yang matalas a talibung.  Mitas ka, Oh Dios, babo ra ding banua; Pabustan mung ing kekang ligaya mitas king mabilug a labuad.  Misadia lang metung a lambat dikil karing kakung lakbang; Ing kakung kaladua makaruku ya; Minaun lang metung a kulkul king arapan ku, Menganabu lang sarili ra kaniti king kalibudtan na.  (Selah) Ing pusu ku masalese ya, Oh Dios, ing pusu ku masalese ya; Dalit ku, wa, dalit kung kapurian.  Miguising ka, ligaya ku; miguising ka, salterio at alpa; Aku kabud miguising kung maranum.  Munie kung pasalamat keka, Oh Guinu, king libutad ding balayan: Dalit kung kapurian keka king libutad ding bansa.  Uling ing mayubu mung lub maragul angga karing banua, At ing kekang katutuan angga karing katasan.  Mitas ka, Oh Dios, babo ra ding banua, Pabustan mung ing kekang ligaya mitas king mabilug a labuad.

<b>Panalangin king kaparusan ning marawak; king pekapun a musico; misadia king Al-tashheth; metung a Dalit nang David; Michtam</b>

Tune wari a king tajimik maniabi ko king katuliran?  Mamatul kong makamatuled, Oh ikong anak ding tao?  Ali, king pusu darapat kong dewakan; Titimbangan yu ing pamamigla ding kekong gamat king labuad.  Ding marawak lili la ibat king bale pungul; Malilili la pangabait da, maniabi lang kalaraman.  Ing karelang kamandag anti mo ing kamandag ning metung a ubingan: Anti la mong maklak a kamamalu a tatakpan ne ing keang balugbug.  A e ya makiramdam king siwala ra ding encantador.  A kapilan man e makapanaliguat maki kabiasnan.  Pamaklian mula ding karelang ipan, Oh 
Dios, king asbuk da: Pamaklian mula ding mangaragul dang ipan ding biserung leon, Oh Jehova.  Pabustan mong malaso anti mo ing danum a mamagus masalusu: Ngening ibugnus no ding keang uyung, pabustan mula a anti mong mengakutud.  Pabustan mulang maguing anting metung a susu a malalasao at lilipas, Anti mo ing penganak na king e panaun ning metung a babai, a e ne ikit ing aldo.  Bayu la malyaring manamdaman karing suksuk ding kekong kuran.  Kuanan na la king pamamilatan ning alisus, ing saguiwa at anti naman ing milalablab.  Ing matulid tumula ya ngening akakit na ing pamanablas.  Wasan no ding bitis na king daya na ning marawak, Nanupata sabian da ding tau, Katutuan ating metung a ablas dikil king matulid: Katutuan ating metung a Dios a mamatul king labuad.

<b>A-tashheth; metung a dalit nang panalangin king pangaligtas karing kasalang; king pekapun a musico; sidia ne king David; Michiam; inyang papitubud ya I Saul, at binten de ing bale bang paten de</b>

Iligtas muku karing kakung kasalang, Oh Dios ko: Ibili muku king matas karetang tatalakad salang kanaku.  Iligtas muku karing talapaniapat marawak, At iligtas muku karing tau a maung daya.  Uling oreni, abatan de ing kakung kaladua; Ding makapayan mititipun lang makapamisan salang kanaku: E uli ning kakung kapanalangsangan, ni e uli ning kakung kasalanan, Oh Jehova.  Pupulai la at magsadia la a ala king kakung kasalanan.  Miguising ka bang saupan muku, at lawan.  Aguiamang ika pin, Oh Jehova a Dios king ejercitos, a Dios ning Israel.  Talakad bang dalawan mula ding anggang bansa:E ka malulunus kenu mang marawak a talapanalangsang. (Selah)  Mibabalik la king gatpanapun, magbitaul lang anti mong metung a asu, At mame lang tutulugan de ing ciudad,  oreni, malmura la king karelang asbuk; Talibung la ding atiu karing labi ra; Uling ninu, ngara, ing makiramdam? Dapot ika, Oh Jehova, kailian mula; Ibili mula ding anggang bansa king kalibakan.  Pauli na ning keang sikanan makiramdam ku keka; Uling ing Dios ya ing matas kung batiawan.  Ing Dios ku kambe ning mayubu nang lub pakikitan naku; Ing Dios ipaintulut nang akit ku ing kapagnasan ku karing kakung kasalang.  E mo papaten, a magkang ing kakung balayan mangalinguan: ikalat mula king kapamilatan ning kekang upaya, at ibaba mula, Oh Guinu a kekeng kalasag.  King uli ning kasalanan ding karelang asbuk, at ding amanu ra ding karelang labi, Pabustan mong mayakua pin king karelang kapalaluan.  At king uli na ning pamanyumpa at pamaglaram a karelang sasabian.  Lasawan mula king mua, lasawan mula, banong mayala; At pabustan mung abalu ra king ing Dios sasakup ya kang Jacob, Angga karing wakas ning labuad.  (Selah) At king gatpanapun pabustan mong mibalik, pabustan mong magbitaul a anti  mong metung a asu, At ume lang libutan da ing ciudad.  Gumala la king makamatas at makababa dikil king kanan, At manaya la king lub ning kabukas nung warit e la kumabsi.  Dapot idalit ku ing kekang sikanan. Wa, idalit kung masikan ing kekang mayubung lub king abak; Uling ika meguing matas kang batiawan kaku.  At metung a santungan king aldo na ning kakung kagutgutan.  Keka, Oh kakung sikanan, dalit kung kapurian: Uling ing Dios ya ing matas kung batiawan, ing Dios ning kakung pakalulu.

<b>Tagulele king pangasambut king pamakipamuk, at panalangin dikil king saup; king pekapun a musico; telaga king Lirio ning patutu.  Michtam nang David, bang turu; inyang makilaban ya kang Aram-naharaim at kang Aramzoba, at mibalik ya I Jacob, at sinugat ya king Edom king Libis ning Asin a labing-aduang libu</b>

Oh Dios, inugse mukami, lesak mukami; Mimua ka; Oh ibawi mukeng pasibayu, Pepagalgalan mu ing labuad; inaspack mu iti: Uluan mo ding busbus na niti; uling meugun ya.  Pepakit mo king kekang balayan ding mabayat a bague: Pepainum mu kekami ing alak a makapangalambut.  Minie kang metung a bandila karetang tatakut keka, Bang mitas ya iti pauli ning katutuan.  (Selha) Bang ing kekang kaluguran malyari yang mikabus.  Magligtas ka king wanan mung gamat, at pakibatan mukami.  Ing Dios miniabi ya king keang kabanalan: Aku magsaya ku; Pirakayan ke ing Siquem, at sukduan ke ing libis ning Sucot. Ing Gilead kaku ya, at ing Manases kaku ya;  Anti naman ing Efraim ya ing talpanlualu na ning kakung buntuk;  Ing Juda ya ing kakung cetro.  Ing Moab ya ing kakung panuasan; Ing Edom karin ke yugse ing sapin ku; ika Filistia, kulisak ka king uli ku.  Ninu ing midala kaku king matibe a ciudad? Ninu ing mitnube kaku angga king Edom? E muke wari inugse, Oh Dios? At e ka lulual, Oh Dios, a kayabe ra ding kekeng ejercitos? Dinan mukeng saup laban king kasalang; Uling alang kabaldugan ning saup ning tau.  King kapamilatan ning Dios dapat keng kabayanijan; Uling ya ing dakurak karing kekeng kasalang.

<b>Katiwalan king pamnlualu ning Dios; king pekapun a musico; king titigtigan a ating cuerdad; metung a dalit nang David</b>

Pakiramdaman mu ing kakung dalung, Oh Dios: tingiran mu ing kakung panalangin.  Manibat king wakas ning labuad maus ku keka, ngening ing pusu ku mangalambut ya: Patnubayan muku king roca a matas a maiguit kanaku.  Uling meguing metung kang santungan dikil kaku, Metng a batiawan a matibe king kasalang.  Manuknangan kung alang angga king kekang tabernaculo; Magsantung ku king lilung ding kekang bauius.  (Selah)  Uling ika, Oh Dios, pekiramdaman mo ding kakung panata: Binie mu kanaku ing mana ra detang tatakut king kekang laguiu.  Pakaban mu ing bie ning ari; Ding keang banua maguing anti la ding dakal a dai.  Manatili ya king arapan ning Dios king kapilan pa man: Oh misadia kang kayubuan a lub at katutuan, bang aingat de.  Uli niti dalit kung kapurian king kekang laguiu king kapilan pa man.  Bang atupad ko ding kakung panata aldo aldo.

<b>Bukud mung ing Dios ya ing metung a santungan ibat king kataksilan at kaalipitan; king pekapun a musico; agpang king kaparalanan nang Jedutun; metung a dalit nang David</b>

King Dios mu karin ya manayang tajimik ing kaladua ku: Kea manibatan ing kaligtasan ku.  Ya mu ing kakung roca at kakung kaligtasan: Ya ing kakung matas a batiawan, e ku  binang makimut.  Nu anti luat dalusung kayu king metung a tau, bang paten ue, ikong sabla.  Anti mo ing metung a bakud a batu a makabaube, anti mo ing bakud a bubuya? Misasangguni la mu bang isaldak deng ibat king keang dangalan; Tutula la king kalaraman; Panuan la king karelang asbuk, dapot manyumpa la king lub.  (Selah) Kaladua ku, king Dios ka mu manayang tajimik; Uling ing kakung kapanayan ibat kea.  Bukud mung ya ing kakung roca at kakung kaligtasan; Ya ing matas kung batiawan; e ku malyaring makimut, Atiu king Dios ing kaligtasan ku at ligaya ku: Ing roca ning kakung sikanan, at kakung santungan, atiu king Dios.  Manalig ko kea king sablang panaun, ikong balayan; itugtug ye ing kekong pusu king arapan na: Ing Dios metung yang santungan dikil kekatamu. (Selah) Tune ding taung mababa kaniwan ala lang kabaldugan, at ding taung matas a kaniwan metung lang malaram: Karing timbangan mitas la; Ila ngang miabeabe mayan lang maiguit king alang kabaldugan.  E ko manalig king pamanalipit, At e ko maguing alang kabaldugan king pamanako; Nung ing pibandian darakal, e ye bibili ing kekong pusu kaniti.  Ing Dios miniabi ya mu misan.  Mekaladua ku dimdam iti, King ing upaya makatungkul king Dios.  Anti mu naman, Oh Guinu, makatungkul keka ing kayubuan a lub; uling ablasan me ing baling tau agpang king keang dapat.

<b>Ing maung kaladua kinabsi ya king Dios; metung a dalit nang David, inyang atiu king ilang ning Juda</b>

Oh Dios, ika ing kakung Dios; king katapatan dulapan daka: Ing kakung kaladua kakau ya keka, ing kakung laman pagnasan nakang masapsap, King metung a malangi at tikal a gabun, a nung nukarin alang danum.  Inya aku linawe raka king santuario.  Bakung lawan ing kekang upaya at ing kekang ligaya.  Uling ing kayubuan mung lub mayap a maguit king bie, Ding kakung labi purian daka.  Nanupata panuanan daka kabang mabie ku: Itas ko ding kakung gamat king laguiu mu.  Ing kaladua ku kumabsi ya anti mo king utak butul at mataba; At ing kakung asbuk muri ya keka a kagum ding masayang labi; Ngening aganaka raka babo ning pagkeran ku, At pigugunaman daka king pamaglame king bengi, Uling ika ing meguing kanakung kanakung saup. At king lilung ding baguius mu magsaya ku.  Ing kaladua ku masipit yang tutuki keka: Ing wanan mung gamat tatas naku.  Dapot detang manintun king kaladua ku, bareng lasakan.  Ume la karing malalam nang dake ning labuad.  Miabie la king upaya ning talibung: Maguing metung lang dake dikil karing zorras.  Dapot ing ari magsaya ya king DiosL Ing baling metung a susumpa king uli na maligaya ya:  Uling ing asbuk da detang magsalitang kalaraman mituknang ya.

<b>Panalangin king pangakabus karing lijim a kasalang; king pekapun a musico; metung a dalit nang David</b>

Pakiramdaman mu ing siwala ku, Oh Dios, king kanakung tutul; Ingatan mu ing kakung bie king takut king kasalang.  Isalikut muku king lijim dang usuk ding darapat marawak, King pamangulu ra ding talapaniapat marawak; At deti tinais do ding karelang dila a anti mong metung a talibung, At pintu ro ding karelang uyung. Ding mapait ping amanu.  Bang makabugnus la karing lijim a karinan king sakdal: Bigla reng bugnusanan, at e la tatakut.  Patapangan da ing karelang sarili king metung a marawak a kapakayan; Misasangguni lang mibibiling silu king lijim; Sasabian da, Ninung manakit karela?  Sasaliksikan da ing dewakan; Ayari mi, sasabian da, ing kapaniasatan a miamasamas; At ing kaisipan a atiu kilub at ing pusu na ning baling metung malalam ya.  Dapot ing Dios bugnusanan nala; King paslu a biglang sumugat karela.  Nanupata mitisud la, ing sarili rang dila maguing salang ya karela; Ding sablang manakit karela ipiling de ing buntuk.  At ding sablang tau tumakut la; At ipasiag da ing dapat ning Dios, At pibulayan dang maki kabiasnan ing keang dapat.  Ing matulid tumula ya kang Jehova, at magsantung ya kea; At ding anggang matulid a pusu paligaya la.

<b>Ing labislabis nang kalam ning Dios king labuad at king tau; king pekapun a musico; metung a dalit nang David</b>

Ing kapurian manaya keka, Oh Dios, king Zion.  At keka ing panata matupad ya.  Oh ika a makiramdam king panalangin.  Keka miras la ding anggang laman.  Ding dewakan manyaul lang salang kanaku; Tungkul karing kekeng kapanalangsangan, ipatawad mula.  Nuan ya ing tau a a kekang pipilinan, at palapitan me keka, Bang makapanuknangan ya karing kekang patio: Malyari keng kumabsi king kayapan na ning kekang bale.  Ing banal mung templo.  King pamamilatan de ding makapangilabut a bague pakibatan mukami king katuliran.  Oh Dios ning kekeng kaligtasan, Ika a katiwalan da ding anggang wakas ning labuad, At detang marayu king dayatmalat: A nung ninu ing mibibiling matibe karing bunduk king pamamilatan ning keang sikanan, A makaptas makapatulug king kapayan; A nung ninu ing patajimik king ngulangul ning dayatmalat, King ngulangul ning karelang alun, Ampon king kaguluan ding balayan.  Deta mang manuknangan karing kasesepuan a dake tatakut la karing kekang tanda: Ika ing pasaya king pangalual na ning abak at gatpanapun.  Ika ing mamapa king labuad, at didiligan me.  Pepabandian meng miamasamas iti; Ing ilug ning Dios mitmu yang danum: Ika sidia mong binutil, inyang asadia mu neng makanian ing labuad.  Paranuman mong labislabis ding keang dayus; Bababa mo ding pilatan ding dayus; Palambutan mu king sabug ning uran; Panuanan mu ing pamanyibul na niti.  Puputunganan mu ing pabanua king kayapan mu; At ding kekang daklat papatak da ing pangamataba.  Papatak da karing pastulan king ilang; At ding bunduk-bundukan makababat la king tula.  Ding pastulan makaimalan la karing kawan a tupa; Ding libis man makatakap la karing binutil.  Kukulio la king tula, dadalit la naman.

<b>Kapurian karing makapayan nang dapat ning Dios at king keang pakibat king panalangin; king pekapun a musico; metung a gale, metung a dalit. </b>

Gawa kong metung a matulang inge king Dios, mabilug a labuad: idalit yu ing ligaya na ning keang laguiu: Gawan yung maligaya ing keang kapurian.  Sabian yu king Dios, Makapangilabut nong da ding kekang dapat!  King pamamilatan na ning degulan ning kekang upaya pasisuku la keka ding kasalang mu.  Ing mabilug a labuad samba keka, At dalit keka; Dalit la king kekang laguiu.  (Selah) Lumapit kayu, at lawan yo ding dapat ning Dios; Makapangilabut ya king dapat na karing anak ding tau.  Binalik neng malanging gabun ing dayatmalat; Linabas lang lalakad king ilug: Karin metula kami kea.  Mamajala ya king keang kapayan king kapilan pa man; Ding mata na pagumasdan do ding bansa; E mo pabustan a ding mapanlaban isaplala ro ding karelang sarili. (Selah) Oh panuanan ye ing kekatang Dios, ikong balayan. At iparamdam yu ing siwala na ning keang kapurian; A ya tatalanan ne ing kekatang kaladua king bie, At e na pibabatan ing makimul la ding kekatang bitis.  Uling ika, Oh Dios, sibukan mukami: Inuri mukami, a anti mo ing pangauri na ning pilak.  Linub mukami king lambat; Ika mibili kang masakit a pusan karing balakang mi.  Pepasaken mo ding tau karing babo ming buntuk; Dinalan kami libutad ning api at libutad ning danum; Dapot linual mukeng dela king mabanding karinan.  Lungub ku king kekang bale a ating ain a durulukan: Bayaran ko keka ding kakung panata, A pisiag da ding kakung labi, At sinabi na ning kakung asbuk, inyang ati ku king kagutgutan.  Main ku keka karing mangatabang ain a durulukan, A kayabe ning labun ding tupang lalaki; Aku main kung vaca a kayabe ding kambing. (Selah)  Lumapit kayu, at pakiramdaman yu, ikong anggang tatakut king Dios, At ipasiag ku nung nanu ing depatan na dikil king kakung kaladua.  Dinalung ku kea king kakung asbuk.  At mitas ya king uli ning kakung dila.  Nung linawe ku mu ing dewakan king kakung pusu, Ing Guinu e ya makiramdam: Dapot katutuan ing Dios pekiramdaman na; tiningid na ing siwala na ning kakung panalangin.  Nuan ya sa ing Dios, A e na sikuil ing panalangin ku,  Ni ing kea mang mayubung lub dikil kanaku.

<b>Ding bansa miusukan lang muri king Dios; king pekapun a musico; karing tigtigan a maki cuerdas; metung a dalit, metung a gale</b>

Dios pakalulu ka kekami, at panuanan mukami; At paslagan ne ing keang lupa kekami; Bang ing kekang dalan makilala ya king labuad.  Ing kekang kaligtasan karing anggang bansa.  Pabustan mong purian daka ding balayan, Oh Dios; Pabustan mong purian daka ding anggang balayan. Oh pabustan mong tumula at dalit king saya ding bansa: Uling atulan mula ding balayan king kayapan. At panibalan mula ding bansa king babo ning labuad. (Selah Pabustan mung purian daka ding anggang balayan, Oh Dios: Pabustan mung purian daka ding anggang balayan. Ing labuad binuga na ning keang bunga: Ing Dios, ing kekatang sariling Dios pin, panuanan nakatamu. Ing Dios panuanan nakatamu; At ding sablang wakas ning labuad tumakut la kea. 

<b>I JEHOVA a Dios na ning Sinai at ning santuario; king pekapun a musico; metung a gale</b>

Pabustan yang talakad ing Dios, pabustan lang mikalat ding keang kalasang; Pabustan la namang tumakas king arapan na detang mimumua kea. Nung makananung mapapawi ing asuk, makanian lang mapawi: Anti mo ing pagkit a malalaso king arapan ning api, Makanian lang pabustan mangamate ding mangarawak, king arapan ning Dios. Dapot pabustan lang tumula ding matulid; pabustan lang magsaya king arapan ning Dios: Wa, pabustan lang tumula king kasayan. Dalit ko king Dios, dalit kong kapurian king laguiu na: Misadia kong metung a matas a dalan dikil kea a sasake daralankaring kailangan; Ing keang laguiu JEHOVA; at  magsaya ko king arapan na. Metung yang ibpa ra ding ulilang tata, at metung yang ukum ding mebalung babai, Ing Dios king keang banal a tuknangang. Papanuknanganan no ning Dios ding magdilidili king pamisapnisapni: Lulual nala ding makasakul a darala no king pangapala; Dapot ding talapanlaban manuknangan la king metung a malanging gabun. Oh Dios, inyang ika lual kang ume king arapan ning kekang balayan, Inyang ika linakad ka king busal na ning ilang; (Selah Ing labuad guinalgal, Anti naman ding banua metak lang uran king arapan ning Dios; Pati itang Sinai karin guinalgal ya king durungutan na ning Dios, ing Dios ning Israel.  Ika, Oh Dios, pepabal kang dakal a uran.  Pepatunayan mu ing kekang mana, inyang iti mepagal.  Ing kekang kapamisanan menuknangan karin: Ika, Oh Dios, sidia mu ing kekang kayapan dikil karing maluka.  Ing Guinu babie na ing amanu: Ding babai a mibubulalag karing balita metung lang maragul a ejercito.  Ding ari ra ding ejercitos tinakas la, tinakas la; At ing manenaya king pibalebale pirarakayan na ing mesamsam.  Ngening magkera ko king libutad na ning kulungan da ding tupa,  Iti anti mo ding baguius ning patipati a mitakpan king pilak, At ding keang bulbul king dilo a guintu.  Inyang ing Mayupaya king Sabla silbag no ding ari karin, Meguing anti mong minuran nieve king Zalmon.  Ing metung a bunduk ning Dios ya ing bunduk ning Basan; Ing metung a matas a bunduk ya ing bunduk ning Basan.  Baket lalawe kong magkasakit, ikong mangatas a bunduk, King bunduk a pignasan ning Dios a keang panuknangan? Wa, I Jehova manuknangan ya kaniti king kapilan pa man.  Ding carro ning Dios adua lang pulung libu, libu-libu la pin:   Ing Guinu atiu libutad da, nung makananu king Sinai, makanian king santuario.  Minukiat ka king matas, ika inantabayanan mo ding bijag; Tinanggap kang pagkalub king libutad da ding tau, Wa, pati karing talapanlaban man, bang I Jehovang Dios malyari yang tuknang kayabe ra.  Nuan ya ing Guinu, a daralan na ing kekatang pusan king aldo aldo.  Ing Dios pin a kekatang kaligtasan.  (Selah) Kekatamu ing Dios metung yang Dios ning pamangabus; At kang Jehova a Guinu makatungkul ing pamagligtas king kamatayan.  Dapot ing Dios sugatan no buntuk ding keang kasalang.  Ing bunbunan a mabuak ning metung a isusundu na ing keang pamikasala.  Ing Guinu sinabi na, Ibalik kong pasibayu ibat king Basan,  Ibalik kong pasibayu ibat karing kalalaman ning dayatmalat; Bang dakuralan mula, a italbug me ing kekang bitis king daya, Bang ing dila ra ding kekang asu tanggapan na ing dake na ibat karing kekang kasalang.  Ikit da ing pamanlakad mu, Oh Dios, Ing pamanlakad na pin ning kakung Dios, ning kakung Ari, king santuario.  Ding taladalit mine lang mumuna, ding manigtigan tinuki la, King libutad ding dalaga a titigtig pandareta.  Panuanan ye ing Dios karing kapamisanan. Ing Guinu pin, ikong atiu king bukal ning Israel.  Karin atiu ing malating Benjaim a karelang talapamajala, Ding principes ning Juda at ing karelang concillo.  Ding principes nang Zabulon, ding principes nang Naftali.  Ing Dios mu inutus na ing kekang sikanan: Pasiknangan mu, Oh Dios, ing kekang depatan dikil kekami.  Pauli na ning kekang templo king Jerusalem.  Ding ari magdala lang pagkalub keka.  Sabianan mula ding maliap a lasip king katimbuan.  Ing kekaldan ding toro, a kayabe ro ding biserung vaca ding balayan, A dadamusakan dala lalam dang bitis ding pisipising pilak; Silbag nala ding balayan a matula king pamipamuk.  Ding principes lual la Egipto; Ing Etiopia mamalagua ya a yatyat no ding gamat na king Dios.  Dalit kayu king Dios, ikong kayarian ning labuad; Oh dalit kong kapurian king Guinu; (Selah) Kea a sasake king banua ra ding banua, a keta pang minuna; Oini, papasiag na ing siwala na, metung a makapayan a siwala.  Idikil yu king Dios ing sikanan; Ing keang dangalan king panga ari atiu king Israel, At ing keang sikanan atiu karing banua.  Oh Dios, makapangilabut ka manibat karing kekang banal a karinan: Ing Dios ning Israel, babie yang sikanan at upaya king keang balayan.  Nuan ya ing Dios.  

<b>Metung a aklis ning kagutgutan, at sumpa karing kasalang; king pekapun a musico; sidia karing Lirios; metung a dalit nang David</b>

Iligtas muku, Oh Dios; Uling ing danum linub king kakung kaladua.  Lalbug ku king malalam a pusali, nung nu alang pitatalakaran; Miras ku king malalam a danum, a nung nukarin lalapawan naku ning bulus.  Mapagal ku king kanakung pamanaklis; ing kakung akmulan mÃ©lange ya: Ding mata ku mangaslak la kabang manaya ku king kakung Dios. Detang mimumua kaku a alang kasangakanan dakal la a maiguit king buak ning kakung buntuk: Detang bisang lasak kanaku, a kasalang kung malaram, makapayan la: Itang e ku kinua kailangan isusubli ki.  Oh Dios, balu mu ing kamangmangan ku; At ding kasalanan ku e la makasalikut keka.  E mu pabustan ing dumine la king uli ku detang manaya keka, Oh Guinung Jehova ding ejercitos; E mu pabustan a masira la puri king uli ku detang manintun keka, Oh Dios ning Israel.  Uling king uli mu memusan kung kalibakan; Ing dine tinakap king kakung lupa.  Meguing metung kung aliwang labuad karing kapatad ku. At metung a aliwang karing karing anak nang indu ku.  Uling ing pamagmalasakit ning kekang bale pengan naku; At ing pamaglibak da detang lilibak keka mababaldug kanaku.  Inyang kiniak ku, at peparusan ke king pamagayunu ing kaladua ku.  Ita king kakung pangalibak.  Inyang guewa ku ing suput a kakung imalanan, Meguing kasebian ku karela.  Detang lulukluk king pasbul ning dalan pisasabian daku; At aku ing dalit da ding mapaglasing.  Dapot tungkul kaku, ing panalangin ku keka, Oh Jehova, king metung a panaun a matatanggap: Oh Dios, king keraklan na ning kekang kayubuan a lub, Pakibatan muku king katutuan na ning kekang kaligtasan.  Iligtas mukung ibat king pusali, at e muku pabustan lalbug: Pabustan mukung mikabus karetang mimumua kaku, at ibat king malalam a danum.  E mu pabustan ing ipalbug naku ning albug, Ni e mu pabustan a akmulan naku ning malalam; At e mu pabustan a ing aun ikabat ne ing asbuk na kanaku.  Pakibatan muku, Oh Jehova; uling ing kekang kayubuan a lub mayap: Agpang king keraklan da ding malambut mung pakalulu mibalik ka kanaku.  At e me sasalikut ing lupa mu king kekang talasuyu; Uling ati ku king kagutgutan; pakibatan mukung malagua.  Lumapit ka king kakung kaladua, at atbusan me: Atbusan muku pauli ra ding kakung kasalang.  Pangabaluan mu ing kakung kalibakan, at ing kakung kamarinayan, at ing kakung kasiran puri: Ding kakung kasalang atilu ngan king arapan mu.  Ing kalibakan sinira ne ing kakung pusu; at mitmu ku king kabayatan a lub:  At menintun kung mapilan bang malunus, dapot ala; At karing mamatula, dapot ala kung ikit.  Dininan daku naming atdu a pekapamangan ku; At king kanakung kau dininan dakung aslam bang ainum.  Pabustan mung ing karelang dulang maguing metung yang silu king arapan da; At ngening atilu king kapayapan, pabustan mung maguing metung a silu iti.  Pabustan mung dalumdum la ding karelang mata, bang e la malyaring manakit; At pagalgalan mong alang patugut ding karelang awaken. Itugtug mu ing kekang mua karela, at pabustan mung akua nala ning mabagsik mung mua.  Pabustan mong maguing ilang la ding karelang tuknangan; E mu pabustan a ing ninuman manuknangan ya karing karelang kubu.  Uling liligaligan de ing kekang sigatan; At selita ra ing lungkut da detang kekang sigatan. Dagdag kang dewakan king karelang dewakan; At e mo pabustan lulub king kekang katuliran.  Pabustan mung makalis la king libru na ning bie, At e la misulat a kayabe ra ding matulid.  Dapot pakakalulu ku at malungkut: Pabustan mu a ing kekang kaligtasan, Oh Dios, ibili naku king matas.  Purian ke ing laguiu ning Dios king metung a dalit.  At paragulan ke king pamipasalamat.  At iti ikatula nang Jehova a maiguit king metung a vaca, O king metung a toro a ating sagu at kuku.  Ding mamu lub ikit da iti, at matula la: Ikayung manintun king Dios, pabustan yung mie ya ing kekong pusu.  Uling pakiramdaman nong Jehova ding magkailangan, At e no umisan ding keang makasukul.  Pabustan mung ing banua at labuad muri la kea, Ding dayatmalat, at ing baling bague a gagalo karin.  Uling ing Dios ikabus ne ing Zion, at italakad no ding ciudad ning Juda; At manuknangan la karin, at maguing bandi re iti.  Ing bini ra naman ding keang talasuyu manan de iti; At detang lulugud king keang laguiu manuknangan la karin.

<b>Panalangin king kasaupan laban karing talapanligalig; king pekapun a musico; metung a dalit nang David; bang magdala king kapigaganakan</b>

Mamalagua ka, Oh Dios, bang iligtas muku; Mamalagua ka a saupan muku, Oh Jehova.  Pabustan mong dumine at mangatulig.  Detang manintun king kaladua ku: Pabustan mong gumulut la at mibili king kealan puri.  Detang matutula king kakung kapanasakit.  Pabustan mong gumulut king uli ning karelang kamarinayan.  Detang sasabing, Aha, aha.  Pabustan mo detang sablang manintun keka a tumula at magsaya keka;  At pabustan mo detang lulugud king kekang kaligtasan a sabian dang alang patugut, Pabustan yang misaplala ing Dios.  Dapot pakakalulu ku at mangailangan; Mamalagua ka kanaku, Oh Dios: Ika ing kakung saup at talapagligtas; Oh Jehova, e ka magluat. 

<b>Panalangin ning metung a matuang lalaki dikil king kaligtasan</b>

Keka, Oh Jehova, karin ku magsantung; E mu pabustan a mibili ku king kamarinayan kapilan man. Iligtas muku king katuliran mu, at saguipan muku: Ikiling me ing balugbug ku kaku, at iligtas muku.  Maguing metung kang roca ning tuknangan kanaku, a nung nu ku malyaring magmain parati: Minie kang utus bang ikabus muku; Uling ika ing kakung roca at kakung matibe kuta.  Saguipan muku, Oh Dios ko, ibat king gamat na ning marawak.  Ibat king gamat ning matulid at mabangis a tau.  Uling ika ing kapanayan ku, Oh Guinung Jehova: Ika ing kakung kapanaligan ibat king kayanakan ku.  King uli mu mialalayan ku a ibat pa king bale pungul: Ika ing kinanua kanaku manibat king atian nang indu ku: Ing pamamuri ku manatiling keka, Meguing anti kung metung a makapagmulala karing dakal; Dapot ika ing masikan kung santungan.  Ing asbuk ku mikatmuan ya king pamamurio keka. At king kekang puri king sablang aldo. E muku yugse king panaun ning ketuan; E muku paimburisan ngening ing kakung sikanan kumupas.  Uling ding kakung kasalang misasabi la tungkul kaku; At detang magbante king kaladua ku misasangguni lang makapamisan.  Ngara, Ing Dios pepaimburisan ne: Tagalan ye at kaunan uling ala ninuman a magligtas.  Oh Dios, e ka darayu kaku; Oh kakung Dios, mamalagua ka, bang saupan muku.  Pabustan mong mibili king kamarinayan at malipul detang makasalang king kaladua ku:  Pabustan mong mitakpan king kalibakan at kealan puri detang magkapilit king kapanasakit ku.  Dapot manatili kung manalig.  At muri ku pa kekang labislabis.  Ing asbuk ku maniabi ya king kekang katuliran.  At king kekang kaligtasan king anggang aldo; Uling e ku balu ing kabilangan da deti.  Datang kung kambe ding makapayan nang dapat ning Guinung Jehova.  Saglawayan ku ing kekang katuliran, ing bukud mu ping keka.  Oh Dios, tiru muku ibat king kayanakan ku; At angga na ngeni ipapasiag ko ding makapagmulala mung dapat.  Wa, aguiamang ngening matua na ku at maputi buak, Oh Dios, e muku paimburisan.  Angga king apasiag ku ing kekang sikanan angga king tutuking dai.  Ing kekang kapayan king balang metung a 
daratang.  Ing keka mang katuliran, Oh Dios, mebinang matas.  Ika a dinapat mangaragul a bague,  Oh Dios, ninung anti ika?  Ika, a pepakit kekami king dakal at mangasakit a kaligaligan.  Ibawi mukeng pasibayu.  At itikdo mukeng pasibayu ibat karing kalalaman na ning labuad.  Dagdagan mu ing kakung dangalan.  At mibalit kang pasibayu at pamatulan muku.  Purian da ka naman king salterio.  Aguiang ing kekang katutuan, Oh Dios ko.  Keka dad alit kung kapurian king alpa, Oh ika Banal ning Israel.  Ding kakung labi kumulio la dikil king tula ngening dalit kung kapurian keka.  At ing kakung kaladua, a kekang inatbus.  Ing dila ku man maniabi ya king kekang katuliran king kekaban ning aldo.  Uling mibili la king kamarinayan, uling mengatulig la, detang magdulap king ikapanasakit ku.

<b>Ing kapanibalan na ning banal a ari; metung a dalit nang Solomon</b>

Ibie mo king ari ding kekang kayatula, oh Dios.  At ing kekang katuliran king anak nang lalak ning ari.  Atulan na ing balayan mu king katuliran.  At ing kekang mauka king justicia.  Ding bunduk magdala lang kapayapan king balayan.  At ding bunduk-bundukan, king katuliran.  Atulan nala ding maluka ning balayan, Ikabus nala ding anak da ding magkailangan.  At pamimirasuan nala ding mapanalipit.  Tumakut la keka kabang ing aldo manatili ya.  At kabang atiu ing bulan karing sablang dai.  Kuldas yang anti mo ing uran babo ning malanging dikut, Anti mong sabug ning uran a didilig king labuad.  Karing keang aldo lumabung la ding matulid.  At ing dakal a kapayapan, angga king ing bulan ala na yu.  Mika atin ya namang pamanyakup ibat king dayatmalat angga king dayatmalat,  At ibat king ilug angga karing wakas ning labuad.  Detang manuknangan king ilang duku la king arapan na; At ding keang kasalang dilatan da ing alikabuk.  Ding ari kning Tarsis at ding karing pulu munie lang buis; Ding ari king Sheba at Seba main lang pagkalub.  Wa, ding anggan ari duku la king arapan na.  Ding anggang bansa suyuwan de.  Uling iligtas ne ing magkailangan ngening dalung ya , at ing maluka, a alang talasaup.  Mika atin yang lunus karing pakakalulu at magkailangan, At ding kaladua ra ding magkailangan ikabus nala.  Atbusan ne ing karelang kaladua ibat king pamanalipit at pamamigla.  At maguing mal ing karelang daya king panlalawe na.  At mie la, at kea miabie ing guintu ning Sheba.  At ding tau manalangin lang alang patugut dikil kea.  Panuanan de king kekaban ning aldo.  Mika ating labislabis a binutil king labuad babo rang taluktuk ding bunduk.  Ing bunga na niti mugun a anti mo ing Libano.  At detang atiu king ciudad lumabung lang anti mo ing dikut king labuad.  


Ing keang laguiu manatili yang anti mo king aldo.  At ding tau mipanuanan la kea.  Ding anggang bansa ausan deng Masaya.  Nuan ya ing Jehovang Dios, ing Dios ning Israel.  A ya mu ing darapat karing makapagmulalang bague.  At mipanuanan ya ing maligaya nang laguiu king kapilan pa man.  At pabustan a ing mabilug a labuad mikatmuan king keang ligaya.  Yanasa at yanasa.  Ding panalangin nang David ka anak nang Isai mepupus la.


 





<b>KATLUNG LIBRU</b> 

<b>Ing wakas ning marawak a makatumbalas  king matulid, metung a dalit nang Asaf</b>

Tune ing Dios mayap ya king Israel.  Kareta ping malinis a pusu.  Dapot tungkul, kaku, ding kakung bitis jalus mewala no wari; Ding kakung lakbang digsu na la mitalusad.  Uling meriria ku king mayabang.  Inyang akit ku ing pangapala na ning marawak.  Uling alang pikakamandagan king kamatayan da.  Nung e ing karelang sikanan matatag.  Ala lu king kaligaligan a anti mo ding aliwang tau.  Ni e la mirasan mang salut anti mo ding aliwang tau.  Inya pin ing kapalaluan anti mong metung a talikalang makatali king karelang batal.  Ing pamamigla tatakpan nala a anti mong metung a piblas.  Ding karelang mata lulual lang kambe ning pangataba.  Atin lang maiguit king malyaring pagimbutan ning pusu.  Manyunu la, at king dewakan gagkas lang kayalipitan.  Maniabi lang matilo.  Binili re karing banua ing karelang asbuk.  At ing karelang dila lalakad ya king labuad.  Inya pin mibalik ya keti ing keang balayan.  At ing danum a mitmu king copa pamalan da.  At sasabian da, Makananu na mong balu ning Dios? At atin waring beluan king Kakataskatasan? Oini, deti ila ding 

marawak; At, anti ning parati l;ang makapainawa miraragdag la king bandi.  Tune king alang kabaldugan lininis ke ing kakung pusu, At inuas ko ding gamat ku king kealan kmalit.  Uling king kekaban ning aldo mirasan ku king salut.  At mapapaluka ku king balang abak.  Nung sinabi ku, Aku maniabi kung makanian.  Oini, aku dinapat kung kataksilan king dai ra ding kekang anak.  Inyang inisip ku nung makananu kung abalu iti.  Iti mebinang masakit dikil kanaku.  Angga king linub ku king santuario ning Dios.  At apibule ku ing makatauli rang wakas.  Tune a binili mala karing matalusad a karinan.  Inugse mong nibu king kasiran.  Nung makananung meguing kasiran la king miskang mung penandit.  Lubus lang melipul karing makapangilabut.  Anti mong metung a paninap ngening king ninuman miguising ya.  Makanian, Oh Guinu, ngening ika miguising ka, umiskan mula ding karelang larawan.  Uling ing kakung kaladua melumbe ya.  At mesugat ku king kakung pusu.  Mebina kung mebaba asal, at mangmang.  Meguing anti kung metung a lasip king arapan mu.  Makanianman manatili kung makayabe keka.  Telan me ing gamat kung wanan.  Ika alalayan muku king kekang usuk.  At kaibat tanggapan muku king ligaya.  Ninu ing bandi ku king banua knung e mu ika?  At ala ninuman king babo ning labuad a pagimbutan ku subali keka.  Ing laman ku at ing pusu ku mangalambut la.  Dapot ing Dios ya ing sikanan ning pusu ku at kakung dake king kapilan pa man.  Uling, oini, detang marayu keka malipul la.  Lesakan mula detang anggang mekipangalugud, a kinawani keka.  Dapot mayap kaku ing lumapit king Dios.  Guewa keng santungan ku ing Guinung Jehova.  Bang malyari kung ipamalita ing anggang dapat mu.

<b>Metung a dalung tungkul king pangalasak na ning labuad king pamamilatan ning kasalang; Masquil nang Asaf</b>

Oh, Dios baket inugse mukaming angga king kapilan pa man?  Baket mamasuk ing kekang mua salang karing tupa na ning kekang pastulan?  Ganakan mu ing kekang kapamisanan, ka ikua mu kanita pang minuna.  At inatbus mu bang maguing dai na ning kekang mana; At ing bunduk na ning Zion,  a kekang penuknanganan.  Itas mo ding kekang bitis karing sirang alang angga.  Ing anggang dewakan a depatan na ning kasalang king santuario.  Ding kekang kasalang memius la king libutad na ning kekang kapulungan.  Binili ro ding karelang bandila a pekatanda.  Balamu mo anti la karing taung mitatas.  Karing palakul king metung a masukal a karutungan.  At ngeni ding anggang dapat a initsuran Karin. Ligpak dong pemimirasu karing palakul at pamukpuk.  Silaban de king api ing kekang santuario.  Karela yang dinatan ing karinan a tuknangan na ning kekang laguiu king pamamilatan ning pamiugse ra kaniti king gabun.  Sinabi ra king karelang pusu.  Tara kekata lang lasakan miabeabe.  Silaban dala ding anggang sinagogas na ning Dios king labuad.  E mi no akakit ding kekaming tanda.  Ala nang metung mang manula.  Ni ninuman kekami alang makibalu nung nu kanti luat.  Nu anti luat, Oh Dios, a maglibak ya ing kasalang?  Panyumpan na wari ing kekang laguiu ning kasalang angga king kapilan man?  Baket yuyurung me ing kekang gamat ing kekang wanan ping gamat? Ilague mulang ibat king kilub na ning kekang kandungan at lipulan mula.  Makanianman ing Dios ya ing Ari ku manibat king minuna.  A darapat king kaligtasan king libutad na ning labuad.  Sigsag me ing dayatmalat king pamamilatan ning kekang sikanan.  Bilbal mo buntuk ding dragon king danuman.  Pemirasu mulang mangalati ding buntuk kna ning dapu,  Binie meng pamangan king balayan a manuknangan king ilang.  Ika biklat mula ding bukal at bulus.  Pepalangi mo ding makapayan a ilug.  Keka ing aldo, keka mu naman ing being.  Sidia me ing sala at ing aldo.  Binili mo ding sablang angganan ning labuad.  Guewa mu ing kaleldo at ing kauran.  Ganakan mu iti, king ing kasalang miglibak ya, Oh Jehova.  At king ing metung a balayan a mangmang pinyumpan na ing kekang laguiu.  Oh e me babie karing lasip a mangaliap ing kaladua na ning kekang batu-batu.  E mu kakalinguan kapilan man ing bie na ning kekang maluka.  Pakundanganan mu ing tipan.  Uling ding madalumdum a kakarinan ning labuad mitmu karing tuknangan na ning pamamigla.  Oh e ya sa mibabalik marine ing mealipit.  Pabustan mung purian kda ding maluka at magkailangan ing kekang laguiu.  Talakad ka, Oh Dios, pagamuamu mu ing kekang sariling piamanuan.  Ganakan mu nung makananu nakang libakan ning mangmang king kekaban ning aldo.  E mu kakalinguan ing siwala ra ding kekang kasalang.  Ing gulu ra ding tatalakad a salang keka mumukiat alang patugut.  

<b>Ing Dios bababa ne ing palalu, dapot sasaplala ne ing matulid; king pekapun a musico; sidia king Altashheth; metung a dalit nang Asaf</b>

Babie keng pasalamat keka, Oh Dios, Babie keng pasalamat, uling ing kekang laguiu malapit ya.  Ding tau sasalita ro ding makapagmulala mung dapat.  Pamanakit ku king makatuldung panaun.  Matul kung matulid.  Ing labuad ampon ding anggang kea manuknangan melaso la.  Telakad kula ding keang asias.  (Selah) Sinabi ku king paragas, E ka darapat kaparagasan.  At king marawak.  E me tatas ing sagu.  E me tatas king matas ing kekang sagu.  E ka maniabing maki kesiasan a tundun.  Uling ni ibat man king aslagan, ni ibat man king albugan.  Ni ibat pa man king mauli e manibatan ing pamagmatas.  Dapot ing Dios ya ing ukum.  Kea yang bababa ing metung, at tatas ne ing metung.  Uling king gamat nang Jehova ating metung a copa, at ing alak bubula.  Mitmu yang samutsamut, at babakung na rin iti.  Tune a bubulus da ngan ing palak na niti, ding anggang mangarawak ning labuad, at ininum da.  Dapot aku ibalita ku kapilan man.  Dalit kung kapurian king Dios nang Jacob.  Kukuturan kula naman ding anggang sagu ra ding mangarawak; Dapot ding sagu na ning matulid mitas la.  

<b>Ing mapagtagumpe nang kayupayan ning Dios nang Jacob; king pekapun a musico; karing titigtigan a ating cuerdas, metung a dalit nang Asaf, metung a gale</b>

King Juda makikilala ya ing Dios.  King Israel maragul ya ing keang lagyu.  King Salem man atiu ing keang tabernaculo.  At ing keang panuknanganan a karinan atiu kign Zion.   Karin pikli no ding uyung na ning bai.  Ing kalasag, at ing talibung, at ing pamipamuk.  (Selah) Maligaya ka at mebinang mayap.  Manibat karing bunduk a pipangasuan.  Ding masias a pusu meging metung lang samsam,  Tidtud da ing karelang tudtud.  At ala karing lalaki ning kapayan a menakit karing karelang gamat.  King kekang kapangamanuan. Oh Dios nang Jacob.  Ing carro at ing kabayu miugse la king metung a maimbing a tudtud.  Ika, ika pin, sukat takutan ka.  At ninung mitalakad king kekang lalawan king misan a mimua ka?  Peparamdam mu ibat banua ing atul.  Ing labuad tinakut, at tinajimik.  Kanitang tinalakad ya ing Dios king pamanatul.  Banong iligtas ding anggang mamu lub king labuad.  (Selah) Tune a purian naka ning mua na ning tau: Ing mitagan king mua ibabat mu keka.  Manata kayu at bayaran yu kang Jehovang kekong Dios: Pabustan la ding angang makapatulug kea a magdala lang pagkalub kea a karampatan pitakutan.  Pututan na ing espiritu ra ding principes.  Makapangilabut ya karing ari ning labuad.

<b>Pamatula king kaligaligan king pamigunamgunam karing makapayan a dapat ning Dios; king pekapun a musico; agpang king paralan nang Jedutun; metung a dalit nang Asaf</b>

Dalung ku king Dios king kanakung siwala, King Dios pin king kanakung siwala. At makiramdam ya kaku.  King aldo na ning kakung kalingasngasan penintun ke ing Guinu.  Ing kakung gamat mekayatyat ya king bengi at e pepatugut; Ing kanakung kaladua tatanggui yang mipatulan.  Agaganaka ke ing Dios at maliligalig ku.  Daralung ku at mabibina ya ing kakung espiritu.  (Selah) Keka lang pupuyatan maglame ding kakung mata.  Bina kung malilingasngas a e ku makapaniabi.  Pibulebule ko ding aldo a minuna.  Ding banua ra ding panaun a milabas,  Aganaka ku ing kakung dalit king kabengian.  Mekisangguni ku king kanakung sariling pusu.  At ing kakung espiritu sisiasatan nang miamasamas.  Misasakuil ya wari ing Guinu mangga king mangga?  At e ne pasibayung mika kalam?  Ing keang kapakaluluan menapnap na wari angga king kapilan pa man?  Meari na waring alang kapupusan ing keang pangako? Mengalinguan ne wari ing Dios a maguing mapamakalulo? Kebat na na wari king mua ing keang lunos? (Selah) At sinabi ku, Oiti ing kakung sakit; Dapot kaku lang ganakan ding banua na ning wanan nang gamat ning Kakataskatasan.  Saglawe ku karing dapat nang Jehova; Uling ganakan kula ding kekang makapagmulala king minuna. Kaku mu namang pibulayan ing sablang dapat mu, At miisipisip ku tungkul karing kekang dapat.  Ing kekang dalan, Oh Dios, atiu king santuario.  Ninu ing metung a maragul a dios ka anti mo ing Dios?  Ika ing Dios a darapat karing makapagmulala.  Pepakilala mu ing kekang sikanan king metung libutad da ding balayan.  Inatbus mu king kekang takde ing kekang balayan.  Ding anak na Jacob at Jose. (Selah)  Ikit naka ning danum, Oh Dios.  Ikit naka ning danum, mengatakutan.  Ding kalalaman man guinalgal la.  Ding lulam mitugtug lang danum.  Ding banua pepalual lang metung a katni.  Ding keka mang uyung linual la.  Ing siwala na ning kekang duldul atiu busal ning alisus.  Ding kildap pepasalan de ing yatu.  Minugan at guinalgal ing labuad.  Ing kekang dalan atiu king dayatmalat.  At ding kekang daklat atilu king maragul a danum, At ding bakas mung bitis e la mekilala.  Pitnubayan mu ing kekang balayan a anti mong metung a kawan a tupa.  King pamamilatan na ning gamat nang Moises at I Aaron.

<b>Ing pamanantabe na ning Dios king keang balayan kking bistat ala lang pamanyalpantaya; Masquil nang Asaf</b>

Makiramdam ka, Oh balayan ku, king kautusan ku: Ikiling mo ding kekang balugbug karing amanu ning kakung asbuk.  Ibuklat ke ing asbuk ku king metung a alimbawa.  Gungkas ku karing malabug a talimjaga king minuna.  A dimdam mi at abalu, At selita ra kekami ding kekeng mangatua.  E mila ipanpan karing karelang anak.  A isalita mi karing paintungul a dai ing pamamuri kang Jehova.  At ing keang sikanan, at ding keang makapagmulalang dapat a deang depatan.  Uling mitalakad yang metung a pamipatutu kang Jacob.  At mituldu yang metung a kautusan king Israel.  A inutus na karing kekaming mangatua.  Barang ipakilala karing karelang anak.  Banong akilala ning paintungul a dai, ding anak pin a ipanganak.  Nung ninung mibangun a misalita karing karelang anak.  Barang abili ing karelang kapanayan king Dios.  At e ro kalinguan ding dapat ning Dios.  Nung e tuntunan do ding keang utus.  At e la maguing anti karing karelang mangatua.  A masias a buntuk at mapanlaban a dai, Metung a dai a e re binili ing pusu ra king matulid.  At ing karelang espiritu e ya tapat king Dios.  Ding anak nang Efraim, a makasandata at magdalang bai, Pepaingulut la king aldo na ning pamipamuk.  E ra tiparan ing tipan kna ning Dios. At tinanggi lang lumakad king keang kautusan.  At kelinguan do ding keang dapat.  At ding keang dapat a makapagmulala a pepakit na karela.  Makapagmulala lang bague ding depatan na king akakit da ding karelang mangatua.  King labuad na ning Egipto, king marangle na ning Zoan.  Sigsag ne ing dayatmalat, at peparalanan nala.  At pepatalakaran na ing danum a anti mong metung a buntun.  King aldo man pitnubayan nala king pamamilatan na ning metung a lulam, At king kekaban ning bengi king pamamilatan na ning ksulung api.  Binangal nala ding roca king ilang.  At pepainum nalang labislabis a anti mo ing ibat karing kalalaman.  Pepalual kya namang agus a menibatan king roca.  At pepatugtugan na ing danum a anti mo ding ilug.  Makanianman sinulung da  mu rin ing pamikasala salang kea.  Balang salangsang king Kakataskatasan king kailangan.  At tiksuan de ing Dios king karelang pusu.  King pamaniawad dang pamangan king karelang buri.  Wa, miniabi lang salang king Dios; Ngara, Makapisadia ya waring dulang ing Dios king ilang?  Oini, kea yang sinugat ing roca, inya ing danum tinulabsuk, At ing agus miglapolapo.  Makaibie ya namang tinape? Dinan na kayang laman-kati ing keang balayan?  Inya pin dimdam nang Jehova at mikapali ya; At metung yuang api ing mikaluku salang kang Jacob.  At ing mua man minukiat salang king Israel.  Uling ila e la meniwala king Dios At e la mengalig king keang kaligtasan.  Makanianman inutus no ding katasan babo, At biklat nala ding pasbul na ning banua.  At pepauran yang mana karela barang kanan, At dininan nong pamangan a ibat banua.  Ing tau pengan ne ing tinape nza ning makapayan.  Peparalan nalang pamangan angga king kinabsi la.  Pepatiup na ing angin king aslagan karing banua.  At king pamamilatan na ning kayupayan na pitnubayan na ing angin ning mauli.  Pepauran ya naman karela king laman â€“ kati anti mong alikabuk At ayup a baguiusan a anti mo ing balas ding dayatmalat.  At pepagpa na king libutad na ning karelang parang,  King makapatulug ding karelang tuknangan.  Nanupata mengan la, at kinabsi lang mayap; At binie na karela ing karelang sariling buri.  E la pesikawani king karelang kaibugan.  Ing pamangan da atiu pa karing karelang asbuk.  Kanitkang ing mua na ning Dios pepaitas salang karela.  At mekamate ya king pekamatabang dili karela.  At sigatan nala ding kayanakan na ning Israel.  King uli na ngan niti, makanianman mikasala la pa.  At e la meniwala karing keang makapagmulalang dapat.  Inya pin linaso no ding karelang aldo king alang kabaldugan.  At ding karelang banua king makapangilabut.  Inyang patayan nalam, kanita pengutang de.  At mibalik la at penintun de ing Dios king katapatan.  At karelang aganaka king ing Dios ya ing karelang roca.  At ing Kakataskatasang a Dios ya ing karelang manatbus.  Dapot biniru re king karelang asbuk.  At miglaram la kea king karelang dila.  Uling ing karelang pusu e ya matulid kea.  Ni e la migtapat king keang tipan.  Dapot ya, uli ning makapamalulu ya, pepatawad na ing karelang dewakan, at e no linipul.  Wa, madalas a kakawani na ing keang mua, At e na guinising ing anggang keang kasbu.  At aganaka na king ila laman la mu, Metung a angina a lalabas mu, at e na mibabalik.  Kadalas na kase a sasalangsang la salang kea king ilang, At pepalungkut de king kailangan. At mibalik lang pasibayu at tiksuan de ing Dios.  At pemungkasian de ing Banal ning Israel.  E re guenaka ing keang gamat,  Ni ing aldo man a inyang atbusan nala king kasalang.  Nung makananu nong binili ding keang tanda king Egipto.  At ding keang makapagmulala king marangle na ning Zoan.  At pepalyarian nong daya ding karelang ilug. At ing karelang agus, bang e la makainum.  Mitubud ne man king libutad da karing kawan da ding lango, a linaklak karela.  At tugak, a linipul karela.  Binie na naman ing karelang bunga karing ulad. At ing karelang depatan Karin durum.  Sinira nala ding karelang wake king granizo.  At ding dutung dang sicomoro king hielo.  Binie nala nman ding karelang animal king granizo.  At ding karelang kawan a tupa king mapaling duldul a mikaksing.  Besibas na karela ing kabagsikan na ning keang mua.  Kasbu, at pamikapali, at kalingasngasan.  Metung ka tapuk ding angeles ning dewakan.  Guinawa yang metung a dalan dikil king keang mua.  E ne pepasayangan ing karelang kaladua king kamatayan.  Nung e binie na ing karelang bie king salut.  At sigatan nala ding anggang pangane ning Egipto.  Ing pekamumuna king karelang sikanan karing kubu nang Ham.  Dapot keang tinaid ing keang sariling balayan a anti mong tupa.  At pitnubayan no king kapanatagan, nanupata e la tinakut.  Dapot sinintang no ning dayatmalat ding karelang kasalang.  At dela nala king angganan na ning keang santuario.  King bunduk a iti, a ikua na ning keang wanan a gamat.  Tinabi na la namang ding bansa king arapan da.  At binie na karela a pekamana king pamamilatan na ning guilis.  At pepanuknangan no ding dai ning Israel karing karelang kubu.  Makanianman menuksu la at linaban salang king Kakataskatasan a Dios,  At e ro tintunan ding keang pamipatutu.  Nung e pepainggulut la, at dinapat lang kataksilan a anti mo ding karelang mangatua.  Linisia lang anti mong metung mapamirayang bai,  Uling pemungkasian de king mua karing karelang mangatas a karinan.  At kimutan de king pamangalalu karing karelang larawan a dinukit.  Kanitang damdaman na iti ning Dios, mikapali ya.  At pisumamian nang bina ing Israel.  Inya pin pepaimburisan ne ing tabernaculo na ning Silo,  Ing kubu a binili na king libutad da ding tau. At binie na ing sikanan na king pangabijag.  At ing keang ligaya king gamat na ning kasalang.  Binie na naman ing keang balayan king talibung.  At mikapali ya king keang mana.  Liklak no ning api ding karelang kayanakan a lalaki; At ding karelang dalagang alang bakas e la mika atin king dalit ning pamakiasawa.  Ding karelang sacerdotes miragsa la king pamamilatan na ning talibung.  At ding karelang mebalung babai e la menagulele.  Kanita miguising ya ing ing Guiny a anti ing metung a menibatan king pangatudtud.  Anti mong metung a lalaking makapayan a bubulio king uli ning alak.  At sigatan no ding keang salang king gulut.  Binili nala king kalibakan a makaparati.  Bukud kaniti sikuil ne ing kubu nang Jose.  At e ne pinili ing dai nang Efraim.  Nung e pinili ne ing dai nang Juda.  Ing bunduk ning Zion a keang liguran.  At telakad ne ing keang santuario a anti mo ding katasan.  Anti mo ing labuad a tinatag na king kapilan pa man.  Pinili nay a naman I David a keang talasuyu.  At kinua ne a ibat karing kulungan tupa.  At ibat king pamanuki na karing tupang babai a ating biseru.  Baneng maguing pastul Jacob a keang balayan, at ning Israel a keang mana.  Nanupata yua ing meguing pastul da agpang king katapatan na ning keang pusu.  At pitnubayan nala king pamamilatan na ning senayan da ding keang gamat.

<b>Metung a tagulele tungkul king pangalasak ning Jerusalem, at panalangin dikil king saup; metung a dalit nang Asaf</b>

Oh Dios, ding bansa liban da ing keang mana; Ing kekang banal a templo karela yang misingan; Binili re karing buntun ing Jerusalem.  Ding katawan dang mete ding kekang talasuyu binie rong pamangan karing ayup karing banua.  Ing laman da ding kekang banal karing lasip ning labuad.  Ing karelang daya bibu rang anti mong danum king makapatulug king Jerusalem.  At alang mikutkut karela.  Meguing kalibakan kami karing kekeng kasiping-siping.  Metung a kasunuan at kabiruan karing makapatulug  kekami.  Nu anti luat, Oh Jehova? Mimua kang alang kapupusan?  Maniuluk wari ing kekang pamangalalu a anti mong ape?  Ibulus mu ing kekang mua karing bansa a e makakilala keka, At karing kayarian ka e mamaus king kekang laguiu.  Uling karela yang liklak I Jacob.  At binili reng ilang ing keang tuknangan.  E mu gaganakan salang kekami ing dewakan da ding kekeng nunu.  Pabustan mung ing kekang lunus mamirapal salubung kekami.  Uling tutu keng mibaba.  Saupan mukami, Oh Dios ning kekeng kaligtasan, dikil king ligaya na ning kekang laguiu. Baket pin sabian da ding bansa, Nu ya Karin ing karelang Dios? Pabustan mung ing pamiablas king daya a mibubu karing kekang talasuyu Makilala karing bansa king kekeng panlalawe. Pabustan mung ing pangisnawa nang saldak ning makasukul dating king arapan mu: Agpang king degulan na ning kekekng kayupayan ingatan mula detang mituldu king kamatayan; At ibie mu karing kekeng kasipingsiping ing pitung dake king karelang kandungan Ing karealng pamanlibak, a pinlibak da keka, Oh Guinu. Inya ikaming balayan mu at tupa ning kekang pastulan.  Pasalamat ke keka kapilan man: Kekaming ipakilala ing kekang kapurian karing anggang dai.

<b>Ing Dios penalanginan ya bang ikabus no ding keang balayan king karelang kasakiman; king pekapun a musico; sidia karing Lirios metung a pamipatutu; metung a dalit nang Asaf</b>

Pakiramdaman mu, Oh Pastul ning Israel, Ika a matnube kang Jose a anti mong metung a kawan a tupa; Ika a makalukluk babo ding querubin, sunlag ka.  King arapan nang Efraim at Benjamin at Manases, guisingan mu ing kekang kapayan.  At dating ka bang iligtas mu kami.  Ibalik mukeng pasibayu, Oh Dios; At paslagan me ing kekang lupa, at miligtas kami.  Oh Jehovang Dios da ding ejercitos, Nu anti luat mimua ka salang king panalangin na ning kekang balayan?  Pepakan mula king tinape na ning lua, At dininan mong lua barang inuman king maragul a takalan.  Gagawan mukaming metung a kaguluan karing kasiping-siping mi; At ding kekaming kasalang mikaili la.  Ibalik mukeng pasibayu, Oh Dios; At paslagan me ing kekang lupa, at miligtas kami.  Oh Jehovang Dios da ding ejercitos, Nu anti luat mimua ku salang king panalangin na ning kekang balayan.  Pepakan mula king tinape na ning lua, At dininan mong lua barang inuman king maragul a takalan.  Gagawan mukaming metung a kaguluan karing kasiping-siping mi; At ding kekaming kasalan mikaili la.  Ibalik mukeng pasibayu, Oh Dios da ding ejercitos; At paslagan me ing kekang lupa, at miligtas kami.  Migdala kang metung a wake menibat Egipto: Tinabi mula ding bansa, at tenam me iti.  Misadia kang silid king arapan na, At migyamut yang malalam, at kitmuan ne ing labuad.  Ding bundul mitakpan la king lilung na niti, At ding sanga na niti anti la mo ding cedro na ning Dios.  Inungyung nala ding keang sanga angga king dayatmalat, At ding keang supling angga king Ilug.  Baket ligpak mo ding keang kuta, bang keta putputan de ding anggang daralan king dalan? Ing babaing dikut a lulual king karutungan panambukan ne iti, At magkabiayan la kaniti ding lasip a maliap ning marangle.  Mibalik kang pasibayu, pagamuamu mi keka, Oh Dios da ding ejercitos: Lumawe ka a manibat kean banua, at lawan mu, at yapa me ing wake a iti, At ing punla a tenam na ming kekang gamat a wanan. At ing sanga a pepasikan mu king kekang sarili.  Meduluk ya king api, mekutud ya: Meyala la king pangamanu na ning kekang lupa.  Pabustan mong mitumpak ya ing kekang gamat king lalaki king wanan mu, King anak ning tau a pepasikan mu king kekang sarili.  Nanupata e kami painggulut keka; ibawi mukami at maus kami king kekang laguiu.  Ibalik mukeng pasibayu, Oh Jehovang Dios da ding ejercitos: paslagan me ing kekang lupa, at miligtas kami.

<b>Ing kayapan na ning Dios at ing dayu na ning Israel kea; king pekapun a musico; misadia king Gittith; metung a dalit nang Asaf</b>

Dalit kong masikan king Dios a kekatang sikanan.  Gawa kong metung a masayang inge king Dios nang Jacob.  Migale kong metung a dalit, at dalan ye keni yang pandareta, Ing makayamang alpa kambe ning salterio.  Tiupan ye ing pakakak king bayung bulan.  King kabilugan ning bulan, king aldo ning kekatang pista.  Uling iti metung yang tuntunan king Israel.  Metung a kautusan ning Dios nang Jacob.  Tildu neng metung a pekapatutu kang Jose.  Kanitang lual yang salang king labuad ning Egipto.  Nung nu ku dimdam ing amanung e ku balu.  Kaku yang leko ing keang pago ibat king pusan: Ding keang gamat mitimawa la king salikap.  Minaus ka king kalingasngasan, at aku linigtas daka.  Pekibatan daka king lijim nang karinan ning duldul.  Aku sibukan daka king danum ning Meriba.  (Selah) Pakiramdaman mu, Oh balayan ku, at patutu ku keka, Oh Israel nung ika makiramdam da kaku! E mika ating aliwang dios keka; Ni e ka samba king kenumang aliwang dios.  Aku I Jehova a kekang Dios, A misampa keka manibat king labuad na ning Egipto; Ibuklat meng maliwalas ing kekang asbuk, at katmuan ke.  Dapot e na pekiramdaman ing siwala ku ning kakung balayan.  At e naku buring pakialaman ning Israel.  Inya pepatukian kula king kesiasan ning karelang pusu. Balang lumakad karing sarili rang usuk.  Oh nung pakiramdaman naku ning kakung balayan.  Nung ing Israel lumakad ya sa karing kakung dalan!  Pasukuan kong agad ding karelang kasalang.  At ibalik ke ing gamat ku salang karing karelang kalaban.  Ding palpimua kang Jehova pasisuku la kea; Dapot ing karelang panaun sukat manatili kapilan man.  Pakanan nala naman king mapinu nang dili ning trigo; At king pulut a ibat king roca aku pakabsian daka.

<b>Ing kayatulan a makalisia king matulid misabianan; metung a dalit nang Asaf</b>

Ing Dios makatalakad ya king kapamisanan na ning Dios; Mamatul ya king libutad da ding dioses.  Nu anti pa luat a matul kayu king e matulid.  At gumalang king pangatau na ning marawak? (Selah) Kekayu yang atulan ing pakakalulu at ulilang tata: Dapat kong justicia king mayayalipit at alang manlualu.  Saguipan ye ing pakakalulu at magkailangan: Iligtas yula king gamat na ning marawak.  E ra balu, ni e ra man atatalastas; Lalakad lang ume keni at ume karin king karalumduman: Ding anggang pitatalakaran na ning labuad meugun la.  Sinabi ku, Dioses kayu, At ikong sabla anak nako ning Kakataskatasan.  Makanianman mangamate kong anti mong tau, At miragsa a anti mo ing metung karing principes.  Mibangun ka, oh Dios, atulan mu ing labuad; Uling keka lang manan ding anggang bansa.

<b>Mipanigapuan ya in Dios a guluan nala ding keang kasalan; metung a gale, metung a dalit nang Asaf</b>

Oh Dios, e ka tatajimik: E ka magpayapa, at e ka tutuknang, Oh Dios.  Uling, oreni, ding kekang kasalang gagawa lang metung a gulu; At ding mimumua keka tinas de ing buntuk.  Kakua lang usuk a mamiraya salang king kekang balayan.  At misasangguni lang makapamisan salang karing kekang pakasalikut.  Sinabi ra, Ume ko keni, at kekata lang ikawani king pangametung a bansa; Bang ing laguiu na ning Israel e ran e aganaka pa.  uling misasangguni lang miabeabe a ating metung a pamikasundu; Salang keka gagawa lang metung a tipan: Ding kubu na ning Edom at ding Ismaelitas; Ing Moab, at ding Hagarones; Ing Gebal, at ing Ammon, at ing Amalec; Ing Filistia pati na ding manuknangan king Tiro: Ing 
Asiria man makayagum ya karela; Karela lang seupan ding anak nang Lot. (Selah) Daptan mu karela ing anti mo king Midian.  Anti mo kang Sisera, anti mo kang Jabin, king ilug ning Kison; A mengamate king En-dor, A meguing anti  mong dinat dikil king labuad.  Gawan mo ding karelang makamal a anti mo kang Oreb and kang Zeeb; Wa, ding anggang principes da anti mo kang Zeba at kang Zalmuna; A sinabi, Tara kekata lang kuanan a pekabandi.  Ding tuknangan na ning Dios.  Oh Dios ko, gawan mong anti mong mamalisus a alikabuk; A anti mong mumu king arapan na ning angina.  Anti mo ing api a duruluk king kakewan, At anti mo ing lablab a sisilab karing bunduk.  Inya tagalan mula king kekang baguiu, At papangilabutan mula king kekang masikan a angina.  Katmuan mula ding karelang lupa king pangagulu, Barang panintunan ing kekang laguiu, Oh Jehova. Pabustan mong mibili king kamarinayan at mangalambut la kapilan man; Wa, mangatulig la sa at malipul; Barang akilala king ika mu, a ing laguiu mu Jehova, Ing Kakataskatasan king mabilug a labuad.

<b>Ing pamagnasa king pamanyamba king templo; king pekapun a musico; sidia king Gittith; metung a dalit da ding anak nang Core</b>

Kasanting da nang da ding kekang tabernaculos, Oh Jehova ra ding ejercitos! Ing kanakung kaladua kakau ua, wa, mangalambut ya pin dikil karing patio nang Jehova; Ing kakung pusu at ing kakung laman daralung king Dios a mabie.  Wa, ing denas menakit yang kea metung a bale, At ing sibad metung a sale dikil kea, a nung nu no malyaring abili ding keang malutub, Ding keka man altars, Oh Jehova ra ding ejercitos, Ari ku, at Dios ko.  Nuan la detang manuknangan king kekang bale; Papurian daka pa.  (Selah) Nuan ya ing tau a ing keang sikanan atiu keka; A king keang pusu atilu ding dalan a tuturu king Zion.  Ing panialan king libis ning Pamanangis gagawan deng karinan ding sibul; Wa, ing maranun a uran tatakpan na iti king kanuanan.  Mame lang ibat king sikanan angga king sikanan; Balang metung karela papakit ya king arapan na ning Dios king Zion.  Oh Jehovang Dios da ding ejercitos, pakiramdaman mu ing kanakung panalangin; Kekang pakiramdaman, Oh Dios nang Jacob. (Selah) Oini, Oh Dios a kekaming kalasag, At lawan me ing lupa na ning kekang linian.  Uling ing metung a aldo karing kekang patio mayap ya king metung a libu.  Meyagan ku pa ing maguing metung a bante pasbul king bale ning kakung Dios.  King kanitang manuknangan ku karing kubu na ning dewakan.  Uling I Jehovang Dios metung yang aldo at metung yang kalasag; I Jehova munie yang kalam at ligaya; Alang mayap a bague a mipagkait karetang lalakad matulid.  Oh Jehova ra ding ejercitos, Nuan ya ing tau a manalig keka.

<b>Pamanalangin king pakalulu ning Dios tungkul king bansa; king pekapun a musico; metung a dalit da ding anak nang Core</b>

I Jehova meguing malam kang bina king kekang labuad; Binalik mu ing pangabijag nang Jacob.  Pepatawaran mu ing dewakan na ning kekang balayan; Tikpan mu ing anggang kasalanan da. (Selah) Leko mu ing sabla mung pamikapali.  Pepaingulutan mu ing bangis na ning kekang mua.  Ibalik mukami, Oh Dios na ning kekeng kaligtasan.  At ipatuknang mu ing kekang kasbu kekami.  Mimua ka wari kekami angga king kapilan man?  Ilual mu wari ing mua mu karing sablang dae?  E muke wari ibawing pasibayo,  Bang ing kekang balayan tumula ya keka? Ipakit mu kekami ing kekang kapakaluluan, Oh Jehova, At ipagkalub mu kekami ing kekang kaligtasan.  Pakiramdaman ku nung nanu ing sabian na ning Dios a Jehova.  Uling maniabi ya king kapayapan king keang balayan, at karing keang banal: Dapot e  mo pabustan mibabalik pasibayu king kamulangan.  Tune a ing keang kaligtasan malapit karetang tatakut kea, Bang ing ligaya manuknangan king kekeng labuad.  Ing pakalulu at katutuan misagana; Ing katuliran at kapayapan mipanuma.  Ing katutuan sisibul king labuad; At ing katuliran dinungdung a manibat banua.  Wa, ibie nang Jehova ing mayap; At ing kekatang labuad ibie na ing keang bunga.  Ing katuliran manimuna kea, At gawan no ding keang lakbang metung a dalan a lakaran.

<b>Metung a dalit king pamagparalampu at king pamanalig; metung a panalangin nang David</b>

Ikiling me ing kekang balugbug, Oh Jehova, at pakibatan muku; Uling maluka ku at magkailangan.  Ingatan me ing kakung kaladua; uling banal ku: Oh ika a kanakung Dios, iligtas me ing kekang talasuyu a manalig keka.  Malunus ka kanaku, Oh Guinu; Uling keka ku daralung king kekaban ning aldo.  Pasayan me ing kaladua na ning kekang talasuyu; uling keka, Oh Guinu, tatas ke ing kakung kaladua.  Uling ika, Guinu, mayap ka, at makasadiang mamatawad.  At labislabis king kapakaluluan karing anggang mamaus keka.  Makiramdam ka, Oh Jehova, king kakung panalangin.  At pakiramdaman mu ing siwala na ning kakung pamagamuamu.  King aldo ning kakung kalingasngasan maus ku keka; Uling pakibatan muku.  Alang anti ika king libutad da ding dioses, Oh Guinu; Ni ala karing dapat a katulad da ding dapat mu.  Ding anggang bansa a lelangan mu dating la at samba king arapan mu, Oh Guinu. At paligayan de ing laguiu mu.  Uling maragul ka, at darapat kang makapagmulalang bague:  ika mung bukud ing Dios.  Ituru me kaku ing kekang dalan, Oh Jehova, lumakad ku king kekang katutuan: Yagum me ing pusu ku bang tumakut king kekang laguiu.  Aku purian daka, Oh Guinung kakung Dios, king mabilug kung pusu; At paligayan ke ing kekang laguiu angga king kapilan pa man.  Uling ing kapakaluluan mu maragul tungkul kanaku, At linigtas me ing kaladua ku ibat king malalam diling Sheol.  Oh Dios, ding palalu mibangun lang salang kanaku, at ing metung a tapuk ding taung mapamigla penintun de ing kakung kaladua, At e raka binili king arapan da.  Dapot ika, Oh Guinu, metung kang Dios a mapamakalulu at malam, Banayad king pamimua, at labis labis king kapakaluluan at katutuan.  Oh mibalik ka kanaku, at malunus ka kanaku; Ibie mu ing kekang sikanan king kekang talasuyu.  At iligtas me ing anak nang lalaki ning kekang ipus a babai.  Pakitanan mukung metung a tanda king ikakayap, Bareng akit ding masama kanaku, at mipakarine la, Uling ika Jehova, seupan muku, at pematulan muku.

<b>Ding kapaintulutan king pamakipagmalen king Zion: metung a dalit da ding anak nang Core; metung a gale</b>

Ing keang pitatalakaran atiu karing banal a bunduk.  Kaluguran nong Jehova ding pasbulan dalan ning Zion.  A maiguit karing anggang tuknangan nang Jacob.  Maligaya lang bague ding mesabi tungkul keka.  Oh ciudad na ning Dios. (Selah) Kaku yang saglawayan ing Rahab at ing Babilonia a anti mo ding makakilala kanaku; Oini, ing Filistia, at ing Tiro, pati na ing Etiopia; Ing metung a iti mibait ya karin.  Wa, king Zion masabi, Ing metung a ini at ing metung a ita mibait la kea; At itatag ne ning kabud Kakataskatasan. I Jehova ibilang na, nung isulat no ding balayan.  Ing metung a ini mibait ya karin. (Selah) Detang daralit anti mu naman ding teterak sabian da. Ding anggang kanakung bukal atilu keka.  

<b>Metung a kayaduanan bang iligtas king kamatayan; metung a gale, matung a dalit da ding anak nang Core; king pekapun a musico; misadia king Mahalath Leannoth; Masquil nang Heman a Ezrahita</b>

Oh Jehova, a Dios na ning kakung kaligtasan.  Dinalung ku aldo at bengi king arapan mu.  Pabustan mung lungub ing panalangin ku king kekang arapan.  Ikiling me ing kekang balugbug king dalung ku.  Uling ing kakung kaladua mitmu ya king kalingasngasan.  At ing bie ku lalapit ku lalapit ya king Sheol. Aku mibilang ku karetang kukuldas king kulkul; Anti kung metung a lalaki a alang saup, Makaugse king libutad da ding mete, A anti mo ing pete a makaburul king kutkutan, A e mu na agaganaka. At miwale la king kekang gamat.  Kinera muku king makababang diling kulkul.  Karing madalumdum a karinan, karing kalalaman.  Ing kekang mua papatan binang mabayat kanaku.  At pepasakitan muku karing sablang alun mu.  (Selah) Dinayu mo kaku ding kakung kakilala; Guewa mukung makasumami karela; Mekulung ku, at e ku malyaring milual.  Ing kakung mata mangaslak ya king uli ning kasakitan: Minaus ku aldo aldo keka, Oh Jehova; Lidlad ko ding gamat ku keka.  Pakit ka waring makapagmulala karing mete? Deta waring mete mibangun la at muli at muri la keka? (Selah)  Ing keka waring kapakaluluan mipasiag king kutkutan? O ing kekang katapatan king Kasiran? Makilala la wari ding kekang makapagmulala king madalumdom? At ing kekang katuliran king labuad ning pamangalinguan? Dapot keka, Oh Jehova, dinalung ku; mi kang Jehova a Dios mi, At king abak miras ing panalangin ku king arapan mu.  Jehova, baket yugse me ing kaladua ku? Baket sasalikut me ing lupa mu kanaku? Mipasakitan ku at malapit mung malapit mate manibat king kanakung kayanakan: Kabang pibabatan ku ing kekang makapangilabut mayayambang ku.  Ing kekang mabangis a pamikapali dinalan kanaku; Kakawani naku ning kekang makapangilabut.  Kilung daka a anti mong danum king kekaban ning aldo; Kibkuban daku a miabeabe.  Ing kapalsinta at ing kakaluguran deyu mo kanaku, At ing kakilala ku king karalumduman.

<b>Ing pamakitipan nang David at ing kasakitan ning Irrael; masquil nang Etan a Ezrahita</b>

Idalit ku ing kapakaluluan nang JEHOVA king kapilan man: Ipakilala ku king kanakuing asbuk ing pamagtapat mung karin angang dai.  Uling sinabi ku, Ing pakalulu mipatalakad king kapilan man;  Ing kekang pamagtapat itatag mu karing kabud banua.  Guinawa kung metung a tipa king kakung pinili,  Simpa ku kang David a kaakung talasuyu:  Ing kekang bini itatag ku king kapilan pa man,  At italakad ke ing kekang luklukan karing anggang dai.	(Selah
At purian do ding banua ding kekang makapagmulala, oh  JEHOVA;  Ing keka mang katapatan king kapamisanan da ding banal.  Uling ninu ing karing banua ing atulad kang JEHOVA?  Ninukaring anak na ning makapayan ing anti mo I JEHOVA,  Metung a Dios a makapangilabut king kapulungan d adding banal,  At dapat pitakutan yang labis karing anggang makapatulug kea?  Oh  JEHOVANG Dios da ding ejercitos,   Ninu ing makapayan, an anti ik, Oh, JEHOVA?  At ing kekang katapatan atiu king makapatulug keka.  Pamajalan mu ing kapalaluan na ning dayatmalat:  Ngening ing alun na mibabangun, patajimikan mu.  Kekang pemimirusang mangalati ing Rahab, a anti mo in gmetung a peta;  Silbag mula ding kekang kasalang king takde na ning kekang sikanan.  Ding banua keka la,m ing labuad man keka:  Ing yatu at ing anggang mangatmu ke, telakad mu. Ing paralaya at ing mauli, lelangan mula:  Ing Tabor at ing Hermnon tutula la king kekang lagulu.  Ika atin kang makapayan a takde:  Masikan ya ing kekang gamat, at matas ya ing kekang wanan a gamat.  Ing katuliran at ing justicia ilang pittakaran ning kekang luklulkan:  Ing kapakaluluan at ing katutuan manimuna king kekang luapa.  Nauan ya ing balayan a makibalu.  King masyaang siwal:  Lalakad la, Oh JEHOVA, king aslag na ning kekang lupa.  King kekang laguiu masaya la king sablang aldo;  At king kekang kalam misaplala ya ing kekeng sagu.  Uling ika ing ligaya na ning karelang sikanan;  At king kekang kala, misaplala ya ing kekeng sagu.
Uling ing kekeng kelasag bandi neng JEHOVA;  At ing kekeng ari king banal ne ning Israel.  Kanita miniabi ka king malikmata karing kekang banal,  At sinabi mu,kakung binili ing saup king metung a makapayan: king bayaran kaku yang ikit u David a kakung Takasuyu;  Linian ke king kaking banal a laru.  Nung kenu ing kanakung gamat mitatag ya; Pasiknangan na ya naman ning kakung  gamat.  E ya mamigla kea ing kasalang,  Ni e ne pasakitan man ning anak ning dewakan.  At iragsa ko ding keang kasalang, king arapan na, At sugatan ko ding mua kea.  At king kakung laguiu mitas ya ing keang sagu.  Ibili kuya nanam ing gamat na king dayatmalat,  At ing wanan nang gamat na king dayatmalat,  dalung ya kanaku,Ika ing kakung Ibpa kanakung Dios,at ing roca na ning kanakung kaligtasan. Gawan ku ya namang pangane ku,a peka matas dili karing ari ning Labuad.  Ing kakung kapakaluluan ingatan ku dikil kea king kapilan pa man;  At ing keang luklukan anti mo ding aldo na ning banua.  Nung paimburisan da ding keang Anak ing kakung kautusan,  At e la lumakad karing kakung tuntunan; Nung lapastanganan do ding kakung patupad, At e ro ingatan ding kakung utus;  Kanita dalawan ku king tukud ing karelang pamanalangsang,at karing pamaluka ing karelang dewakan.  Dapot ing kakung kapakaluluan e ku lubus ilako kea, Ni pibatan mang magkulang ing kakung katapatan.  Ing tipan ku e ku siran,  Ni ibayu man ing bague a linual karing kakung labi.  Misan a sinumpa ku king pamamilatan na ning kakung kabanalan:  E ku maglaram kang David:  Ing keang bini manatili ya kapilan man.  At ing keang luklukan anti ing aldo king arapan ku.  Mitatag ya mangga man king kapilan a anti mo ing bulan.  At anti mo ing tapat a saksi king banua.  (Selah)  Dapot kekang inugse at sikuil,  Meguing mikasbu ka kaing keakang linian.  Pisumamian mu ing tipan ning kekang talasuyu:  Lepastangan na me ing keang corona king pamanugse mu kaniti king gabun.  Ligpak mula ding sabla nang bakud;  Dela mula king pangasira ding keang katibayan.  Ding anggang daralan king lansangan sasamsamanan de:  Meguing metung yang kalibakan karing keang kasiping-siping.  Tinas me ing wanan dang gamat ding keang kasalang;  Pepatula mula ding anggang kasalang na.  Wa,
beligtad me ing taram na ning keang talibung,  At e me pepatalakanaran king pamakipamuk.  Pepatuknang na mu ing keang ningning,  At sildak me ing keang luklukan king gabun.  Pepakuyad mula ding aldo na ning keang kayanakan:  Tikpan me king kamarinayan.  (Selah)  Nu anti luat,. Oh JEHOVA? Isalikut me wari ing kekang lupa king kapilan pa man?  Nu anti luat a ing kekang pamikapali mitataung anti mo ing api?  Oh kekang ganakan nun gnu anti kakuyad ing kanakung panaun:  Uling nanung kealan kabaldugan a lelangan mo ding anggang anak da ding tau!  Nanu yang tau ing mie at e yaâ€™ manakit.  A makapagligtas king keang kaladua king kayupayan na ning Sheol?  (Selah)  Guinu, nu la Karin ding sadia mung kapakaluluan,
A kekang ismpa kang David king kekang katapatan?  Ganakan mu, Guinu, ing kalibakan da ding kekang talasuyu;  Nung makananu kung daralan king kandungan ku ing kalibakan da ding anggang makapayan a balayan, A libakan da ding kekang kasalang,  Oh JEHOVA,a nung nu libakan do ding bakas na ning kekang linian.  Nuan ya I JEHOVA king kapilan pa man
Yanasa, at Yanasa. 

	 






<b>KAPAT A LIBRU</b>

 
<b>Ing panga-alang angga na ning Dios at ing kekuyaran na bie ning tau; metung a panalangin nang Moises a lalaki ning Dios</b>

Guinu, meguing tuknangan dakang kakarinan karing sablang dai.  Bayu la linto ding bunduk,O bayu me lelangan ing labuad at ing yatu,  Manibat pin king alang angga angga king alang angga,ika ing Dios.  Babalik me ing tau king kasiran, at sasabian me, mibalik kayu, ikong anak ding tau.  Uling ing metung a libung banua king kekang panlalawe anti mu ing napun ngening milabas, at anti mu ing metung a pamaglame king bengi.  Darala mula anti mo king metung a bulus;anti mung metung a tudtud: King abak lalabung ya,at tutubu;
Panga gatpanapun makutud ya,at malanat.
Uling matatampus kami king kekang mua at king kekang kasbu ,aliligalig kami.  Binili mo dingkekeng dewakan king kekang arapan, Ding kekeng lijim a kasalanan king aslag na ning kekang lupa. Uling ding anggang aldo mi linabas la king kekang pamikapali: Daralan mila ding kekeng banua king kawakasan a anti mong metung a pangaisnawang saldak.  Ding aldo ra ding kekeng banua.  Pitu lang pulung banua; O uli na pin ning sikanan miraras walungpung banua;  Makanianman ing karelang kapalaluan kapagalan mu at kalungkutan; Uling malagawang lilipas,at susulapo kami. Ninung makibalu king kayupayan na ning kekang mua,At king kekang kasbu agpang king takut a karampatan mitungkul keka? Inya ituru mu kekami ing pamamilang karing kekaming aldo, Ba keng magkamit metung a pusu ning kabiasnan. Mibalik ka,Oh Jehova; nu anti pa luat?  At sisian mu sa ing makatungkul karing kekang talasuyu. Oh pakabsian mukami panga abak king kekang kapakaluluan.  Bakeng tumula at magsaya karing sablang aldo mi.  Pasayan mukami agpang karing aldo a nung kapilan muke pepasakitan, At karing banua a nung kapilan ikit mi ing dewakan.  Pabustan mung mipakilala ing kekang dapat karing kekang talasuyu,at ing kekang kaligayan karing karetang Anak.  At pabustan mung ing kalam na ning Guinung kekaming Dios dumpa kekami;At king dapat da ding kekeng gamat papagtibayan mu kekami; Wa,ing dapat da dingkekeng gamat papagtibayan mu.

<b>Ing kapanatagan na ning manalig JEHOVA</b>

Ing manuknangan king lijim nang karinan ning kakataskatasan manatili ya king lalam nang lilung ning Mayupaya king Sabla. Sabian ku tungul kang JEHOVA,ya ing kakung santungan at kakung katibayan; kanakung Dios,a nung kenu ku manalig. Uling iligtas naka king silu na ning                   maniakap ayup,at king katakut-takut a salut.  Takpan naka karing keang bulbul, at king lalam da ding keang baguius magsantung ka: Ing keang katutuan metung a panyagka at metung a kalasag.  E ka mitakutan dikil king pangilabutan king bengi,  Ni dikil king uyung man a susulapo ngening aldo; tungkul king kasiran a masisira king kaugtuan aldo tapat.  Metung a libu miragsa la king kekang siping at apulung libu king kekang dane wanan; Dapot e lumapit keka.  Bukud mung karing kekang mata karin mo lawan.  At akit mu ing ablas king marawak.  Uling ika, Oh Jehova, ing kakung santungan.  Guewa me ing Kakataskatasan a kekang tuknangan.  E mika dewakang a dumpa keka,  Ni nanumang salut alang lumapit king kekang kubu.  Uling munie yang bilin karing keang angeles makatungkul keka,  Barakang ingatan karing sabla mung lakad.  Dalan daka karing karelang gamat, A magkang mitisud ya ing bitis mu king metung a batu.  Dalpakan me ing leon at ing kamamalu.  Ing anak ning leon at ubingan damusakan mo king lalam na ning kekang bitis.  Uling binili na ing keang lugus kanaku, inya pin iligtas ke.  Ibili ke king matas, uling akilala na ing kakung laguiu.  Maus ya kanaku, at pakibatan ke.  Mantabe ku kea king kaligaligan.  Kaku yang iligtas, at parangalan ke. Pakabsian ke king makabang bie, at ipakit ku kea ing kakung kaligtasan.

<b>Kapurian king kayapan nang Jehova; metung a dalit, metung a gale king aldo Sabbath</b>

Metung a mayap a bague ing munie pasalamat kang Jehova.  At dalit kapurian king kekang laguiu, Oh Kakataskatasan.  Bang pakit mu ing kekang mayubung lub king abak.  At ing kekang pamagtapat balang bengi, A kambe ning metung a titigtigan a apulu cuerdas, at kambe ning salterio.  A maki metung a kagalang-galang a katni ning alpa.  Uling ika, Jehova, pepasayan muku king pamamilatan ning kekang dapat: Magtagumpe ku karing dapat da ding kekang gamat.  Pangaragul da ding dapat mo, Oh Jehova!  Ding kekang kaisipan tutu lang malalam.  Ing metung a taung butang e na balu; Ni e na atatalastas man iti ning metung a mangmang.  Ngening ing marawak sisibut yang anti ing dikut.  At ngening lalabung la ding anggang talapaniapat king dewakan.  Kanita karin la malasak king kapilan king kapilan pa man.  Dapot ika, Oh Jehova, ati ka king katasan king kapilan pa man.  Uling, oreni, ding kekang kasalang, Oh Jehova.  Uling oreni ding kekang kasalang malipul la.  Ding anggang talapaniapat king dewakan misalbag la.  Dapot ing kakung sagu tinas me a anti mo ing sagu na ning maliap a vaca.  Milanian ku king bayung laru.  Ikit na naman ning kakung mata ing nasa ku karing kakung kasalang.  Dimdam da ding balugbug ku ing nasa ku karing talapaniapat dewakan a mibabangun salang kanaku.  Ding matulid lumabung la a anti mo ing dutung a palma.  Tumubu lang anti mo ing metung a cedro king Libano.  Makatanam la king bale nang Jehova.  Lumabung la karing patio na ning kekeng Dios.  Mamunga la pa king ketuan.  Kumatmu lang sabo at pangasaguiwa.  Bang mipakilala king I Jehova matulid ya; Ya ing roca ku, at alang e katuliran kea.

<b>Ing dangal ning panga ari nang Jehova</b>

I Jehova magari ya; mimalan yang kamalan a panga ari; I Jehvoa mimalan yang sikanan; migbabat ya kaniti; Ing yatu man mitatag ya, bang e malyaring makimut.  Ing kekang luklukan mitatag ya kanitang minuna; Menibat ka king alang angga.  Ding bulus mitas la, Oh Jehova.  Ding bulus tinas da ding siwala ra; Ding bulus tinas da ing karelang alun.  A maiguit karing siwala na ning dakal a danum.  Ding makapayan a pampangin a batu ning dayat malat, I Jehova king katasan makapayan ya.  Ding kekang pamipatutu bina lang tune: Ing kabanalan yang maguing kekang bale. Oh Jehova, a alang kapupusan kapilan man.

<b>Ing Guinu mipanigapuan ya baneng yablas in keang balayan</b>

Oh Jehova, ika a Dios a nung kaninu ing pamanablas, sunlag ka.  Itas mu ing sarili mu, ika a ukum ning labuad: Ibie mu karing palalu ing karelang mangaintulid a ablas.  Jehova, nu anti luat a ding marawak, Nu anti luat a ding marawak magtagumpe la?  Tataltal la, maniabi lang mangasias: Ding anggang talapaniapat dewakan magmayabang la.  Pemimirasu rang mangalati ing kekang balayan, Oh Jehova. At pasakitan da ing kekang mana.  Pepaten de ing babaing mebalu at ing manaliwang labuad.  At papaten de ing ulilang tata.  At sasabian da, I Jehova e na akit, Ni e na alalajanan ning Dios nang Jacob.  Kekong pibulayan ikong butang ning balayan; At ikong mangmang, kapilan ko mabiasa? Ya a mitanam king balugbug, e ya wari makaramdam? Ya a miayus king mata, e ya wari manaket? Ya a mamarusa karing bansa, e ya wari manuman? Ya pin a tuturung beluan king tao? Balu nong Jehova ding kaisipan ning tau,  King ala lang kabaldugan.  Nuan ya ing tau a kekang peparusan, Oh Jehova, At tuturu me king kekang kautusan.  Bameng adinan kapainawan karing aldo na ning kagutgutan. Angga king mayaun ya ing kulkul a makatungkul karing marawak.  Uling e ne yugse Jehova ing keang balayan, Ni e ne yugse Jehova ing keang balayan.  Ni e na paimburisan ing keang mana.  Uling ing kayatulan mibalik king katuliran; At ding anggang matulid a pusu tuki la kaniti.  Ninu ing mibangun tungkul kanaku salang karing talapaniapat dewakan? Ninung talakad tungkul kanaku salang karing talapaniapat king marawak? Subali mu nung I Jehova maguing kaku yang saup, Ing kaladua ku melalalgua neng tinuknang king katajimikan.  Kanitang sabian ku, Ing kanakung bitis mitatalusad ya; Telakad naku ning kekang kapakaluluan, Oh Jehova.  King keraklan na ning kakung pamiisip king lub ku.  Ding kekang pamamatula pasayan de ing kaladua ku mika atin ya waring pamakiabe keka ingliklikan ning dewaken, A mibabalangkas kamulangan king pamamilatan ning tuntunan?  Mititipun lang makapamisan salang king kaladuan na ning matulid, at susumpa ra ing alang kasalanan a daya.  Dapot I JEHOVA meguing matas keng batiawan,At ing kakung Dios roca ne ning kakung santungan.  At dela na karela ing karelang sariling dewakan;  I JEHOVA a kekatang Dios angganan nala.

<b>Ing kapurian kang HEHOVA, at ing kapaniwaran salang king e pamaniwala</b>

Oh lumapit kayu,tara dalit tamu kang JEHOVA;  Tara gawa tamung maligayang inge king roca na ning kekatang kaligtasan.  Tara ume king keang arapan a makipamipasalamat; tara gawa tamung maligayang inge kea a ating dalit.  Uling i JEHOVA metung yang maragul Dios, At metung yang maragul a ari babo ding anggang dioses.  Atilu king gamat na ding mangalalam a karinan ning labuad;  Ding katas da ding bunduk kea la naman.  Ing dayatmalat kea yang guewa iti;  At ding keang gamat ilang miayus king malanging gabun.  Oh lumapit kayu,tara samba tamu at duku;  Tara siklaud tamu king arapan nang JEHOVA a Talapaglalang kekatamu: Uling ya ing kekatang Dios, at itamu ing balayan ning keang pastulan,at ding tupa ning keang gamat ngeni Oh nung kekong pakiramdaman ing keang siwala! E ye pasiasan ing kekong pusu, a anti mo king Meriba, anti mo king kayaldawan na ning Masa king ilang: Kanitang tuksuan daku ding kekong mangatua,  Sibukan daku,at ikit da ing kakung dapat.  Apatapulung banua melungkut ku king daing ita, At sinabi ku, Metung yang balayan a magkamali kung karelang pusu, At e ro abalu ding kakung dalan: Inya pin sinumpa ku king kakung pamikapali, King e la milub king kakung kapainawan.

<b>Metung a Aus bang Samban ya I JEHOVA a tapat a ukum</b>

Oh dalit kayu kang JEHOVA king metung a bayung dalit: Dalit kayu kang JEHOVA, mabilug a labuad. Dalit kayu kang JEHOVA, ing panuanan ya ing keang laguiu; Ipakilala yu ing keang kaligtasan king aldo aldo ipasiag yu ing keang ligaya karing bansa, ding keang makpagmulalang dapat karing anggang balayan. Uling maragul ya i JEHOVA ,at karampatan yang purian:  Sukat yang takutan labis karing anggang dioses.  Uling ding anggang dioses da ding balayan idolos la;  Dapot  i JEHOVA lelangan no ding banua.   Ing puri at kamalan king panga ari atiu ing arapan na:  Ing sikanan at leguan atiu king keang santuario.  Ipabandi yu kang JEHOVA ,ikong kamaganakan da ding balayan, ipabandi yu kang JEHOV ing ligaya at sikanan.  Ipabandi yu kang JEHOVA ing ligayang mangaintulid king kekang laguiu: Magdala kong metung a ain,at lungub kayu karing keang patio. Oh samban ye I JEHOVA king banal a gayak:  Pasigalgal king arapan na,mabilug a labuad.  Sabian yu king libutad da ding bansa ,I JEHOVA magari ya:  Ing yatu man makatatag ya a e atulan no ding balayan king katulitan.  Pabustan yang mamius ing dayatmalat, at ing mangatmu kea;  Pabustan magsaya ing marangle,at ing anggang atiu kea;  Kanita dalit la tungkul king tula ding anggang dutung king kakewan. King arapan nang JEHOVA ; uling daratang ya, uling daratang ya banang atulan ing labuad.  Atulan na ing yatu king katuliran, at ding balayan king keang katutuan.

<b>Ing kayupanan nang JEHOVA at ing keang sasakupan</b>

I JEHOVA magari ya; pabustan tumula ing labuad;  Pabustan magsaya ing kekaldan da ding pulu. Ding lulam at karalumduman atilu makapatulug kea:  Ing katulilran at ing justicia ilang katatalakaran na ning keang luklukan.  Metung yang api ing manimuna kea at durulukan no ding keang kasalang king makapatulug.  Pepasalan da ding keang kildap ing yatu:  Ikit na ning labuad at guinalgal.  Ding bunduk melaso lang anti mong pagkit king arapan nang JEHOVA, King arapan na ning Guinu ning mabilug a labuad.  Ding banua papasiag da ing keang katuliran, at ikit da ding anggang balayan ing keang ligaya.  Pabustan mung dumine lang sabla ding susuyu karing larawan a dinukit,  ding magmayabang karing idolos: samba kayu kea,ikong anggang Dioses.  Dimdam na ning Zion at metula ya, at ding anak nang babai ning Juda mesaya la, uli ning kekang kayatulan, Oh JEHOVA.  Uling ika,JEHOVA, matas kang dili lapo king mabilug a lauad:  Makasaplala kang maiguit a e palak karing anggang dioses.  Oh ikong lulugud kang JEHOVA, pikasaman yu ing dewakan:  Ingatan nala ding kaladua ra ding keang banal; Kea lang liligtas king gamat na ning marawak. Mitatanam ing sala dikil king matulid at ing saya diko king matulid a pusu; Tumula ko kang JEHOVA,ikong matulid; at pasalamat ko king keang banal a e makakalinguan a laguiu

<b>Metung a aus bang purian ya I JEHOVA king keang katuliran; metung a dalit</b>

Oh idalit ye kang JEHOVA ing metung a bayung dalit; Uling dinapat yang makapagmulalang bague ing keang gamat a wanan ,at ing keang banal a takde,dinapat yang kaligtasan dikil kea; Pepakilala nang JEHOVA ing keang kaligtasan: Ing keang katuliran pepakilala nang lubus king panlalawa ra ding bansa. Guenaka na ing keang kapakaluluan at ing keang katapatan
nangan king bale na ning Israel: Ikit da ding anggabg wakas ning labuad ing pamagligtas na ning kekeng dios. Dapat kong masaya inge kang JEHOVA,mabilug a labuad: Magmula kayu at dalit tungkul king 
saya,wa,dalit kong kapurian. Dalit kong kapurian kang JEHOVA kambe ning alpa; kambe ning alpa at ning siwalang kayamayama.  Kambe ding pakakak at katni ning Corneta gawa kong metung a masayang inge king arapan naning Ari ,a i JEHOVA. Pabustan yang ngulanguling dayatmalat, at ing mangatmu kea; Ing yatu at ding manuknangan kaniti; Pabustan mung ipakpak no ning bulus ding keang gamat; Pabustan mung dalit lang miabeabeding bunduk-bundukan maka-tungkul king saya king arapan nang JEHOVA; uling daratang ya baneng atulan ing labuad: Atulan na king katuliran ing yatu, At ding balayan king matulid.

<b>Kapurian kang JEHOVA tungkul king keang katapatan king Israel</b>

I Jehova magari ya; pabustan lang galgal ding balayan: Makalukluk ya karing querubin; pabustan yang kimut ing labuad.  I Jehova maragul ya king Zion; At ya matas yang maiguit karing anggang balayan.  Pabustan mong purian da ing kekang maragul at makapangilabut a laguiu; Banal ya.  Ing sikanan na man ning ari kaluguran na ing justicia; Itatatag mu ing matulid; Patupad mu ing justicia at katuliran king Jacob.  Itas ye ing Jehovang kekatang Dios, At samba kayu king keang dalpakan. Banal ya.  I Moises at I Aaron libutad ding keang sacerdotes.  At I Samuel libutad da detang mamaus king laguiu na; Minaus la kang Jehova, at mekibat ya karela.  Maniabi ya karela king asias ning biga: Iningat do ding keang patutu, At ing tuntunan a binie na karela.  Mekibat ka karela, Oh Jehovang kekeng Dios; Ika metung kang Dios a pepatawad karela, King bista man ika ing minlas king karelang dapat.  Isaplala ye in Jehovang kekatang Dios, At samba kayu king keang banal a bunduk-bundukan; Uling I Jehovang kekatang Dios banal ya.

<b>Ding anggang tau miusukan lang muri king Dios; metung a dalit a pamipasalamat</b>

Gawa kong masayang inge kang Jehova, ikong anggang labuad.  Sumuyu ko kang Jehova a kambe ing saya: Ume kayu king keang arapan a kambe ning pamanialit.  Talastasan yu king I Jehova, ya Dios ya: Ya ing linalang kekatamu, at kea tamu; Balayan nakatamu, at tupa nakatamu king keang pastulan.  Lungub kayu karing keang pasbulan dalan a kambe ning pamipasalamat, At karing patio na a kambe ning kapurian: Pasalamat ko kea, at panuanan ye ing keang laguiu.  Uling I Jehova mayap ya; ing keang kapakaluluan manatili kapilan man, At ing keang katapatan karing anggang dai.  

<b>Ing pamananggap na ning salmista a magpakayap ya; metung a dalit nang David</b>

Dalit ku king kapakaluluan at justicia; Keka, Oh Jehova, dalit kung kapurian.  Magpakantas ku king sakdal a lakad; Oh kapilan ka datang kanaku? Lumakad ku kilub na ning kakung bale a ating metung a sakdal a pusu.  E ku mibiling mababang bague king arapan da ding kakung mata: Kanakung pikakasaman ing dapat da detang lilisia; Iti e kumawat kanaku.  Ing metung a marawak a pusu kawani ya kanaku; E ku makakilala king marawak a bague.  Ing ninumang sisirang puri king lijim king kapara nang tau, ya kaku yang sintangan: Itang ating mapagmatas a lawe at ating metung a pusung palalu e ke pibatan.  Ding kanakung mata midangat la karing tapat king babo ning labuad, baling makapanuknangan a kayabe ku: Ing lalakad king metung a sakdal a dalan, sumuyu ya kanaku.  Ing darapat pamamirait e ya manuknangan king kilub ning kakung bale: Ing maniabing kalaraman e ya mitatag king arapan da ding kakung mata.  Balang abak kaku lang lipulan ding anggang mangarawak ning labuad;  Bakong angganan ding anggang talapaniapat king dewakan king ciudad nang Jehova.

<b>Panalangin na ning mipasakitan a magnasang pakalulu dikil king keang sarili at king Zion; metung a panalangin na ning mipasakitan ngening masasaul ya at bubulus na ing keang dalung king arapan nang Jehova</b>

Pakiramdaman mu ing panalangin ku, Oh Jehova, At miras sa ing kakung dalung keka.  E me sasalikut ing kekang lupa kanaku king kayaldawan na ning kakung kagutgutan: Ikiling me ing balugbug mu kanaku; King aldo a maus ku pakibatan mukung agad.  Uling ding kakung aldo mapapawi la a anti mong asuk, At ding kakung butul masisilab lang anting metung a pitatamban.  Ing kanakung pusu mesugat yang anting dikut, at melanat ya; Uling akalinguan keng pengan ing kakung tinape.  Uli ning siwala na ning kakung daing.  Ding butul ku mipapakat la king kakung laman.  Anti ku mo ing pelicano king ilang; Meguing anti ku mo ing metung a kulayu karing sirang karinan.  Makabante ku, at meguing anti ku mo ing metung a denas.  A magdilidili king bubungan.  Alipitan daku ding kanakung kasalang king kekaban ning aldo; Ding memulang salang kanaku susumpa la king pamamilatan ku.  Uling pengan ku ing abu a anti mo ing tinape.  At leukan kung ing kakung inuman king pamangiak.  Uli ning kekang mua at kekang pamikapali.  Uling tinas muku, at inugse muku.  Ding kakung aldo anti la mo ing metung a anino o kikiliing: At melanat kung anti mong dikut.  Dapot ika, Oh Jehova, manatili ka king kapilan pa man; At ing e makakalinguan mung laguiu karing anggang dai.  Mibangun ka, at malunus ka king Zion; Uling panaun na ing mika lunus kea, Wa, ing makatuldung panaun dinatang na.  Uling maliligaya la ding kekang talasuyu kring keang batu, At atin yang lunus king keang alikabuk.  Inya takutan da ding bansa ing laguiu nang Jehova, At ding anggang ari ning labuad ing kekang ligaya.  Uling telakad neng Jehova ing Zion; Linto ya king ligaya na:  Pepakundanganan na ing panalangin da ding alang piampunan, At e na inumis ing karelang panalangin.  Iti misulat a makatungkul king paintungul a dai; At ing metung a balayan a lalangan muri kang Jehova.  Uling dinungdung ya manibat king katasan na ning kean santuario; Lalawan ng Jehova ing labuad manibat banua.  Banang pakiramdaman ing pangisnawa nang saldak ning makasukul; Banong ibulus detang miatulan mate; Barang ipasiag ding tau ing laguiu nang Jehova king Zion, At ing pamamuri na king Jerusalem:  Kanitang ding balayan mitipun lang makapamisan, Ampo ding kayarian, baling sumuyo kang Jehova.  Pepaina na king dalan ing sikanan ku; Pepakuyad no ding aldo ku.  Sinabi ku, Oh Dios ko, e muku kakauanan king libutad a ding kayaldawan ku; Ding kekang banua atilu karing sablang dai.  Kanitang minuna binili mo ding pitatalakaran na ning labuad; At ding banua dapat do ding kekang gamat.  Malipul la, dapot ika manatili ka; Wa, ila ngan mayaran lang anti mong metung a piblasan; Anti mong metung a piblasan alilan mula, at malibian la: Dapot ika ika mu rin, At ding kekang banua e la mirinan wakas.  Ding anak da king kekang talasuyu manatili la, At ing bini ra mitatag ya king arapan mu.

<b>Kapurian king pakalulu nang JEHOVA; metung a dalit nang David</b>

Panuanan me I Jehova, Oh kaladua ku; At ing anggang atiu king lub ku, panuanan ya ing keang banal a laguiu.  Panuanan me I Jehova, Oh kaladua ku, At e mo kakalinguan ding anggang keang pakinabang: A ya ing babie patawad karing sabla mung dewaka; A ya ing pakayap king sabla mung sakit; Ya ing manatbus king bie mu king kasiran; A ya ing puputung keka king mayubung lub at malambut a pakalulu; A ya ing pakabsi king nasa mu karing mangayap a bague, Nanupata ing kekang kayanakan mibabayung anti mo ing aguila. I Jehova patupad yang dapat a matulid, At kayatulan dikil karing sablang mayayalipit.  Pepakilala nala ding keang dalan kang Moises, Ding keang dapat karing anak na ning Israel.  I Jehova malunusan ya at malam, Banayad king pamimua, at labis-labis king kapakaluluan.  E ya makipagkamua king kapilan man; Ni e na isimpan ing keang mua king kapilan man.  E ya dinapat kekatamu a makyagpang king kekatang kasalanan, Ni e nakata inablasan agpang king kekatang dewakan.  Uling nung makananung ding banua matas la king babo ning labuad.  Makanian karagul ing keang kapakaluluan karetang  tatakut kea.  Nung nu anti ing dayu na ning aslagan king albugan, Makanian karayu a leko na kekatamu ing kekatang kapanalangsangan.  Nung makananung ing metung a ibpa lulunusan no ding keang anak, Makanian nong lulunusan Jehova ding tatakut kea.  Uling balu na ing kekatang balangkas; Atatandanan na king alikabuk tamu.  Tungkul king tau, ding keang aldo anti lang dikut; Anting metung a sampaga ning marangle, makanian yang mibubukadkad.  Uling daralanan ne ning angin, at mawala ya; At ing karinan na e na ne abalitan pa.  Dapot ing kapakaluluan nang Jehova manibat king alang angga angga king alang angga karetang tatakut kea, At ing keang katuliran angga karing anak da ding anak; Karetang misisimpan king keang tipan, At karetang makaganaka karing keang tuntunan barong daptan.  Tinatag neng Jehova ing keang luklukan karing banua; At ing keang kayarian sasakup ya karing sabla.  Panuanan ye I Jehova, ikong angeles na, Ikong makapayan king sikanan, a tutupad king keang amanu, A makiramdam king siwala na ning keang amanu.  Panuanan ye I Jehova, ikong anggang ejercitos na, Ikong talapanibala na, a darapat king tula na.  Panuanan ye I Jehova, ikong anggang dapat na, Karing anggang karinan a sasakupan na: Panuanan me I Jehova, Oh kaladua ku.

<b>Ing pamaningat nang Jehova karing sabla nang dapa</b>

Panuanan me I Jehova, Oh kaladua ku, Oh Jehovang kakung Dios, bina kang maragul; Makaimalan kang puri at kamalan king panga ari: A ya ing mibabalut king sarili mu king sala a anti mong metung a piblasan; A ya ing milaladlad karing banua a anti mong metung a tabing; A ya ing mibili karing kaban da ding keang silid king danuman; a ya ing gagawa karing lulam a peka carro na; A ya ing lalakad karing babo ding baguius ning angin; A ya ing gagawa king angina a peka tutuburan na; A ding lablab ning api kea lang talapanibala; a ya ing minili karing pitatalakaran na ning labuad, Bang e makimut king kapilan pa man.  Tikpan mu iti king kalalaman anti mong king metung a piblasan; Ing danum tinalakad babo ra ding bunduk.  King kapangamanuan mu tinakas la; King siwala na ning kekang duldul mirarapal lang memanlako (Mitas la ding bunduk, melalam la ding libis) Angga king karinan a telakad mu dikil karela.  Minili kang metung a angganan baling e lagpus; Balang e mibalik pasibayu a takap king labuad.  Mitutubud yang sibul karing libis; Mamagus la karing libutad da ding bunduk; Babie lang inuman king baling lasip ning marangle; Ding asnong mangaliiap aplakan da ing karelang kau.  King siping da mika atin lang tuknangan ding ayup karing banua; Daralit la karing busal da ding sanga.  Diriligan no ding bunduk manibat karing keang silid: Ing labuad mitmu ya king bunga ra ding kekang dapat.  Patubuan na ing dikut dikil karing animal, At ing gule king kasuyuwan king tau; Bayang palual pamangan king labuad, At ing alak a pasaya king pusu ning tau, At ing laru banang paslagan ing keang lupa, At ing tinape a pasikan king pusu ning tau.  Ding dutung nang Jehova mitmu la king basa, Ding cedro ning Libano, a keang tenam; At nung nu ding ayup gagawan do ding sale ra: Tungkul king tagak, ding dutung a abeto ila ing keang bale.  Ding matas a bunduk dikil la karing maliap a kambing, Ding roca metung lang santungan dikil karing conejo.  Inalal ne ing bulan dikil karing panaun: Balu na ning aldo ing keang panalbug.  Kekang gagawan ing karalumduman, at iti bengi, Nung kapilan ding anggang lasip ning kakewan gagala la.  Mamius la ding anak da ding leon king pamanuki ra karing karelang dakap.  At panintunan da ibat king Dios ing karelang pamangan.  Ing aldo saslag ya, ila lalako rala, At bibili rala karing karelang lukib.  Lual ya ing tau king keang daraptan At king dapat na angga yang gatpanapun.  Oh Jehova, karakal da nang da ding kekang dapat!  King kabiasnan keka lang lelang deti ngan: Ing labuad mitmu ya karing kekang pibandian.  Dane karin atiu ing dayatmalat, maragul at maliwalas, A nung nu la karin ding bague a kukusad a e pabilang.  Mangalati anti naman mangaragul a lasip.  Karin la mame ding daung; Atiu karin ing ballena, a kekang lelangan bayang mamialungan karin.  Deting sabla manaya la keka, Bamong adinan king karelang pamangan king makaras a panaun.  Babie ka karela, titipunan da; Bubuklat me ing kekang gamat, mabsi la king kayapan.  Pimpan me ing lupa mu, malilingasngas la; Lalako mu ing pangisnawa ra, mamamate la, At mibabalik la king karelang alikabuk.  Tutubud me ing kekang Espiritu, malalalang la; At babayu me ing lupa na ning gabun.  Pabustan manatili ing ligaya nang Jehova king kapilan pa man; Pabustan yang tumula I Jehova karing karing keang dapat: A lalawe ya king labuad, at gagalgal iti; Tatagkilan no ding bunduk, at mamasuk la.  Dalit ku kang Jehova kabang mabibie ku: Dalit kung pamamuri king kanakung Dios samantalang atin kung panga atiu.  Pabustan maguing mayumu ing kakung pamibulebule kea:  Magsaya ku kang Jehova.  Pabustan a malipul la ding makasalanan king labuad.  At pabustan la ding marawak a mayala na.  Panuanan me I Jehova, Oh kaladua ku.  Purian ye I Jehova.

<b>Ing makapagmulalang dapat nang Jehova king uli ning Israel</b>

Oh pasalamat kayu king Jehova, maus kayu king keang laguiu; Ipakilala yo ding dapat na karing balayan. Dalit ko kea, dalit kong kapurian kea; Isalita yo ding keang sablang makapagmulalang dapat.  Maligaya kayu king keang banal a laguiu: Pabustan yang tumula ing pusu ra detang manintun kang Jehova.  Panintunan ye I Jehova at ing keang sikanan; Panintunan ye ing keang lupa king kapilan pa man.  Ganakan yo ding keang makapagmulalang dapat a keang depatan.  Ding keang makapagmulala, at ding kayatulan na ning keang asbuk, Oh ikayung bini nang Abraham a keang talasuyu, Ikayung anak nang Jacob, a keang pinili.  Ya I Jehova a kekatang Dios; Ding keang kayatulan atilu king mabilug a labuad.  Keang guenaka ing keang tipan king alang kapupusan.  Ing amanung inutus na karing libung dai,  Ing tipan a depatan na kang Abraham, At ing sumpa na kang Isaac, At pepatunayan na iti mu ring kang Jacob a peka metung a tuntunan, King Israel a peka metung a alang anggang tipan, A sinabi na, Keka ibie ku ing labuad na ning Canaan.  Ing kalma ning kekang mana; Kanitang ding tau ditak la pa king bilang, Wa, tutu la pang ditak, at makipanuknangan la kaniti, At migpalibutlibut la ibat king metung a bansa angga king metung a bansa, Manibat king metung a kayarian angga king aliwang balayan.  E ne pibata ing ninumang tau a daptanan nong kamalian; Wa, sebianan no ding ari king uli ra, A sinabi na, E yo tatagkilan ding kakung linian, At e yo nananan baling ding kakung manula.  At minaus yang metung a danup king babo labuad, Pikli neng lubus ing patukud na ning tinape.  Mitubud yang metung a lalaki king makauna karela; I Jose mipisali yang anti mong metung a ipus; Ding keang bitis penasakit do karing pango; Misabitanan yang talikalang baka, Angga king panaun a mepalyari ing keang amanu, Sibukan ne ning amanu nang Jehova.  Ing ari mitubud ya at binulus ne; ing pekapun da pin ding balayan, at pepabustan deng meko timawa.  Guewa neng guinu na ning keang bale, At pekapun king sabla nang pibandian; Banong talian ding keang principes king keang mamamayap, At ituru no ding keang makatua king kabiasnan.  I Israel man linub ya Egipto; At I Jacob menaliwa yang balayan king labuad nang Ham.  At aparakalan neng bina ing keang balayan, At pepasikan nong maiguit karing kasalang da.  Binalik ne ing karelang pusu bang pimuan de ing keang balayan.  Bayang dapat kalalangan karing keang talasuyu.  Tiburan ne in Moises a keang talasuyu.  At I Aaron a keang pinili.  Binili ro king libutad da ding keang tanda, At ding makapagmulala king labuad nang Ham.  Pepabal yang karalumduman at peparalumduman na iti; At e la sinalangsang karing keang amanu.  Pepalyarian nang daya ing karelang danum, At pete no ding karelang asan.  Ing karelang labuad kinatmu karing tugak.  Karing silid da ding karelang ari.  Miniabi ya, at dinatang la ding tapuk ding lango.  At ding kutu karing sablang karelang angganan.  Binie na karela a peka uran ing lipat, At ing milalablab a api king karelang labuad.  Sigatan nala naman ding karelang wake at ding dutung dang higuerra.  At sinira no ding dutung karing karelang angganan.  Miniabi ya at dinatang la ding durun at ding durun dikut, at deta e la pabilang. At pengan da ing baling gule king karelang labuad, At pengan da ing bunga na ning karelang gabun.  Sigatan nala naman ding anggang pangane king karelang labuad.  Ing pekapun na ning mabilug dang sikanan.  At leko nong anting pilak at guintu; At e mika ating metung mang mainang tau karing keang dai.  Metula ing Egipto kanitang mako la; Uling ing takut karela mebaldug karela.  Miladlad yang metung a lulam a peka payung.  At api bang munie sala king bengi.  Miniawad la at migdalan yang pugu, At pepakabsi nala king tinape na ning banua.  Bisni ne ing roca, at tinulabsuk ing danum.  Minagus karing malanging karinan a anti mong metung a ilug.  Uling aganaka na ing keang banal a amanu.  At I Abraham a keang talasuyu.  At liwal na ing keang balayan kambe ning tula,  At ding pinili na kambe ning pamanyalit.  At binie no karela ding labuad da ding bansa; At kinua ra ing dapat da ding balayan a pekabandi: Barong atuparan ding keang tuntunan.  At pamintuan do ding keang kautusan.  Purian ye I Jehova.

<b>Ing pamagalsa na ning Israel at ing pamiligtas nang JEHOVA</b>

Purian ye i JEHOVA.  Oh pasalamat ko kang JEHOVA; uling mayap ya:  Uling ing keang kapakaluuan manatili kapilanman. Ninung malyaring gunkas karingmakapayan nang dapat JEHOVA.  O makapakilala king mabilug nang kapurian? Nuan la ding misisimpan kingjusticia, At ing darapat katuliran king sablang panaun.  Ganakan muku, Oh JEHOVA, king kapanusigan a pigkalub mu king kekang balayan. Oh dalawan muku king kekang mana.  Mikasala kami a kayabe ra ding kekeng mangatua,  Migkamit keng dewakan, dinapat keng marawak. E ro atalastas ding kekang mangatua ding kekang  makapagmulala karin Egipto;  Era guenaka ing keraklan da ding kekang kapakaluluan,  Nung e meguing mapanlaban la karin king dayatmalat, king dayatmalat a malutu pin.  Makanianman linigtas nala king uli ning keang laguiu, banang apakilala ing keang makapayan a upaya. Sebianan naya naman ing dayatmalat a malutu, at memala ya: Nanupata pitnubayan nala karing kalalaman, anti mong king metung a ilang. At iniligtas nala king gamat da ding mimumua karela, at inatbus nala king gamat na ning kasalan.  At tikpan no ning danum ding karelang kasalan; alang mitagan karela metung man.   Kanita peniwalan do ding keang amanu; Delit da ing keang kapurian.  Kelinguan dong agad ding keang dapat;  E la menaya king keang usuk,  Nung e mignasa lang milalu king kelabuaran karing king ilang,  At tiksuan de ing Dios king kailangan. At binie na karela ing karelang yaduan.,  Dapot mipabal yang kayayatan king karelang kaladua.  Keririan daya naman I Moises karing king parang,  At I Aaron a banal nang JEHOVA.  Ing labuad mignganga ya at inakmul ne I Datan,  At tikpan ne ing tapuk nang Abiram.  At ing metung a api milablab ding mangarawak.  Guinawa lang biserung vaca king Horeb, at sinamba la king metung a larawang bibu.  Makanian dang inalilan ing karelang ligaya king kawangis ning metung a vaca a mamangan dikut.  Kelinguan de ing Dios a karelang Magligtas, a dinapat mangaragul a bague king Egipto,  makapagmulalang dapat king labuad nang Ham, at makapangilabut a bague king siping ning dayatmalat a malutu.  Inya pin sinabi na king lipulan nala, nung I Moises a keang pinili e yam u sa tinalakad king arapan na king sira, banang pawian ing keang pamikapali, a magkang sakaling lipulan nala.  Wa, inumis da ing maligayang labuad,  e ra peniwalan ing keang amanu, nuing e mimura la karing karelang kubu, at e la mekiramdam king siwala nang JEHOVA.  Inya pin sinumpa ya karela, Bajhnong iragsa king ilang, at banang iragsa ing karelang bini libutad ding bansa, at isalbag no karing labuad.  Mekianib la naman kang Baal-peor, at pengan dala ding daun karing mete.  Makanian deng pemugkasian king mua karing karelang dapat; at salut linto karela.  Kanita tinalakad ya I Feneas, at dinapat yang kayatulan; at nuing inya tinuknang ing salut.  At mibilang katuliran kea ita, karing sablang dai king kapilan man.  Pepamua raya naman king danum ning Meriba,  Nanupata tinuru 





king king marawak kang Moises, king uli ra;  Uling meguing mapaglaban la salang king keang espiritu, At miniabi yang alang pangausukan karing keang labi.  E ro linipul ding balayan, Atni mo ing inutus nang JEHOVA karela,  Nung e mekisalamuja la karing bansa, at megaral la karing karelang dapat, at sinuyu la karing karelang idolos, a meguing metung a silu karela.  Wa, karela lang dinaun ding anak dang lalaki at ding anak dang babai karing demonios, at mibubu lang dayang alang kasalanan,  Ing daya ra pin ding karelang anak a alalaki at ding anak dang babai, A dinaun da karing idolos ning Canaan; At ing labuad midungisan king daya.  Makanian lang mimusingan karing karelang dapat, At pepaliwas la king karelang pamaniapat.  Inya pin milablab ing mua nang JEHOVA salang king keang balayan,  At pisumamian na ing keang mana.  At binie nala king gamat da ding bansa;  At ding masama karela sinakup la karela. Inalipit dala naman ding karelang kasalang,  At midala la king pangasuku lalam ning karelang gamat.  Linigtas nong madalas; Dapot meguing mapanlaban la king karelang usuk, At mibaba la king karelang dewakan.  Makanianman linawe na ing karelang kagutgutan.  Inyang damdaman na ing karelang dalun:  At guenaka na dikil karela ing keang tipan at sinisi ya agpang king keraklan na ning keang kapakaluluan.  Binili nala naming kalulunusan karing anggang migdalang bijag karela.  Iligtras mukami, Oh JEHOVA  a kekaming Dios,  At tipunan mukami a manibantan  karing bansa, bang pasalamat ke king kekang banal a laguiu, at magwagui king kekang kapurian.  Nuan ya I JEHOVA, ing Dios ning Isarael, manibat king alang angga angga king alang angga.  At pabustan sabian na ning mabilug a balayan, Yanasa.  Purian ye I JEHOVA.



 


<b>KALIMANG LIBRU</b>

 
<b>Linigtas nong JEHOVA ding tau king dakal a katatagkuan</b>

Oh pasalamat kayu kang JEHOVA; uling mayap ya uling ing keang kapakaluluan manatili kapilan man.  Pabustan sabian dang makanian ding inatbus nang JEHOVA, At inatbus na king gamat na ning kasalan, At tinipun nala a ibat karing labuan, Manibat king aslagan at manibat king albugan, Manibat king paralaya at manibat king mauli.  Migluyun-luyun la king ilang king metung a dalan ning kailangan;  Ela menakit panuknanganan a ciudad.  Danupa la at mau,  Ing karelang kaladua mangalambut ya kilub da.  Kanita dinalung la kang JEHOVA king karelang kaligaligan, At linigtas nala king karelang kagutgutan, Pitnubayan nala naman king metung a matulid a dalan,  Balang ume king metung a ciudad a panuknanganan.  Oh purian de sa ding tau I JEHOVA dikil king keang kapakaluluan, At dikil karing keang makapagmulalang dapat karing anak da ding tau! Uling pakisabian ne ing maninasang kaladua, At ing danupan a kaladua kakatmuan neng mayuapa. Ing anti kanitang linukluk king karalumduman at king lilung ning kamatayan,  Alang-alang king pangatali na king kasakitan at bakal, Uling sinalangsang la karing amanu ning Dios At pepalayan dang kabaldugan ing usuk ning Kakataskatasan: Inya pin beba ne ing pusu ra kagum ning kapagalan: Miragsa la, at alang ninumang sumaup.  Kanita dinalung la kang JEHOVA king karelang kaligaligan, At iniligtas nala king karelang akgutgutan. Kinua nala king karalumduman at king lilung ning kamatayan, At sinira nong pemirasu ding karelang pango.  Oh purian de sa ding tau i JEHOVA dikil king keang kapakaluluan, At dikil karing keang makapagmulalang dapat Karin anak da ding tau! Uling kea lang sinira ding pasbulan dalan a tangsu, At pemakli nong pemidua ding pabakle a bakal.  Ding mangmagn king uli ning karelang pamanalangsang,  At king uli ning dewakan da, mipasakitan la, Kakasnukan na ning karelang kaladua ing sablang pamangan; At lalapit la king pasbulan dalan ning kamatayan.  Kanita daralung la kang JEHOVA king karelang kalingasngasan, At liligtas nala king karelang kagutgutan.  Papabal na ing keang amanu, at pakayapan nala,  At liligtas nala king karelang kasiran.  Oh purian de sa ding tau I JEHOVA king uli ning keang kapakaluluan,  At tungkul karing kang makapagmulalang dapat karing anak da ding tau!  Pabustan mong yain do ding daun ning kapasalamatan,   At ipasiag do ding dapat na kambe ning pamanyalit.  Detang kukuldas king dayatmalat karing daung, A mangalakal king mangaragul a danuman;  Deti akakit do ding dapat nang JEHOVA,  At ding keang makapagmulala king kalalaman.  Uling mumutus ya, at ibabangun na ing angina a anting baguiu,  A mitatas karing alun na niti. Mumukiat la karing banua, kukuldas lang pasibayu karing kalalaman:  Ding kaladua ra malalaso la king uli ning kaligaligan.  Durut-durut la keni at Karin, at bunggue-bunggue lang  anting metung a taung malasing,  At atilu king wakas na ning karelang balu.  Kanita daralung la kang JEHOVA king karelang kaligaligan,  At lalako no king kagutgutan da.  Gagawan na ing baguiu metung akatajiikan,  Nanupata ding alun na niti magdatun la.  Kanita matula la uli ning ala lang imik;  Nanupata dralan nala king nais dang dungan.  Oh purian de sa ding tau I JEHOVA dikil king keang kapakaluluan,  At dikil karing keang makapagmulalang dapat karing anak da ding tau!  Pabustan isaplala raya naman king katipunan da ding balayanl  At purian de king luklukan da ding makatua.  Gagawan nong ilang ding ilug,  At ding sibul gabun a mau; Ing metung mapamungang labuad king malat a kailangan,  King uli ning dewakan da ding manukangnan karin.  Gagawan neng talaga ning danum ing metung a ilang,  At ing metung malanging labuad karing sibul ning danum.  At karing papanuknangan no ding danupan,  Balang makapisadiang metung a ciudad a tuknangan,  At manasik la karing marangle, at mananaman lang uvasan,  At magkamit la king bunga na ning pakinabang.  Panuanan nala naman, bang dakal lang bina;  At e na pibatan king ding karelang animal dumitak la.  Pasibayu, mebawas la at miragsa  King pangaalipit, kaligaligan, at lungkut.  Bubulus na ing kalibakan karing principes,  At palibutan nala king kasiran, a nuing nu alang dalan.  Makanianman likluk ne king matas ing magkailangan a manibat king kasakitan,   At parakalan no ding sapni na a anti mong metung a kawan dig tupa.  Akit da iti ding matulid, at tumula la;  At ituknang ne ing keang asbuk ning mabilug a dewakan.  Nung ninumang biasa mingat ya karing bague a deti;  At alalajanan da ing kapakaluluan nang JEHOVA.

<b>Ing Dios mipurian ya, at mipagparalampuan banb munie pamagtagumpe; metung a gale, metung a dalit nang David</b>

Ing pusu ku matatag ya, Oh Dios; Dalit ku, wa, dalit kung kapurian, king kaku ping ligaya.  Miguising kayu, salterio at alpa: Aku kabud miguising kung maranun. Pasalamat ku keka, Oh JEHOVA, king libutad da ding bansa.  Uling ing kekang kapakaluluan maragul king babo ra ding banua;  At ing kekang katutuan miraras karing katasan.  Mitas ka, Oh Dios, king babo ra ding banua,  At ing ligaya mu king babo na ning mabilug a labuad.  Bang ing kekang pakamalan miligtas ya,  Magligtas ya king kekang wanan a gamat, at pakibatan mukami.  Maniabi ya ing Dios king keang kabanalan: Magsaya ku;  Kaku yang pirakayan ing Siquem, at sukdan ke ing libis ning Sucot.  Ing Gilead kanaku; ing Manases kanaku;  Ing Efrain man ing kambilan na ning buntuk ku;  Ing Juda ya ing kakugn cetro.  Ing Moab kaku yang pipanuasan; King Edom Karin ke yugse ing kakugn sapin;  King Filistia kulio ku.  Ninu ing milub kanaku king ciudad a makakuta?  Ninung mitnube kanaku angga king Edom? E muke wari inugse, Oh Dios? At e ka lulual, Oh Dios, kayabe ra ding kekeng ejercitos.  Dinan mukeng saup salang king kasalan;  Uling alang kabaldugan ing saup ning tau.  King uli ning Dios makarapat keng binang bayani:  Uling ya ing dalpak karing kekeng kasalang.

<b>Ing pamanablas mipasiag karing kasalang; king pekapun a musico; metung a dalit nang David</b>

E ka magpayapa, Oh Dios ningkakug kapurian.  Uling ing asbuk ning marawak at ing asbuk ning piraya ngenga rala salang kanaku:   Miniabi la kanaku a maki metung a maglaram kanaku a maki metung a maglaram a dila.  Kilungan daku naman king makapatulug karing amanu ning kamu, At mekipamuk la salang kanaku a alang kasangkanan.  King uli na ning kakung lugud kasalang kula:  Dapot babie ku ing sarili ku king panalangin.  At inablasan dakung dewakan king mayap,  At kamua dikit king kakung lugud.  Ibili me ing metung a marawak a tau kea;  At pabustan me ing metung a kasalang a talakad ya king dane nang wanan.  Nung miatulan ya, pabustan meng lual maki kasalanan;  At maguing kasalanan sa ing keang panalanging.  Dumitak la sa ding aldo na;  At kuanan na sa ning aliwa ing keang katungkulan.  Mangulila la sang tata ding keang anak,  At ing keang asawa maguing metung ya sang mebalung babai.  Magtipastipas la sa ding keang anak, at magpalimus.  At panintuanan da sa  ning tau king aliwang labuad ing keang dapat.  Ala sanang ninumang miabut ganaka kea;  Ni ala sang ninu pa man a malunus karing anak na ulilang tata.  Miangganan la sa ding keang kayapuapuan;  King daratang a dai makatikat sa ing karelang laguiu.  Aganaka na sanang JEHOVA ing dewakan ding mangatua na;  At e sa makatkat ing kaslanan na ning indu na.  Mibili la sang makaparati king arapan nang JEHOVA,  Bang angganan na ing pamigaganaka karela keti king labuad;  Uling e na guenaka ing pakit ganaka,  Nung e ligaligan ne ing pakakalulu at taung magkailangan,  At ing marurunut king pusu, banong patayan.  Wa, keang liguran ing pamanyumpa, at dinatang kea;  At e ya matula king kanuanan, at meguing marayu kea.  Pibablas na naman ingkeang sarili king pamanyumpa a anti mo ing keang imalan.  At linub  karing dake na kilub a anti mong danum,  At anit mong laru karing keang butul.  Kea sa maguing anti mo ing pibla a nung kaisanu na babalabalan ing sarili na,  At dikit king babat a nung kaisanu ya makababat makaparati.  Iti ya ing ablas karing kakung kasalang a manibat kang JEHOVA,  At karelang maiabing marawak salang king kakung kaladua.  Dapot dapat kang kayabe ku, Oh JEHOVANG Guinu, alang-alang king kekang laguiu:  Uling ing kekang kapakaluluan mayap, iligtas muku,  Uling maluka ku at magkailangan,  At ing kakung pusu mesugat ya king lub ku,  Aku mame kung anti mo ing anin ngening mawawala ya:  Mitas ku at mibaba anti mo ing durum.  Ding kanakung tud maina la king uli ning pamagayunu;  At ing kakung laman migkulang king taba.  Meguing metung kung kalibakan mu naman karela: Nung akakit daku, pipiling de ing buntuk da.
Saupuan mu ku, Oh JEHOVANG kakung  Dios;  Oh iligtas muku agpang king kekang kapakaluluan:  Barang akilala king iti ya ing gamat mu;  King ika, JEHOVA, depatan mu iti.  Pabustan mong manyumpa, dpaot panan ka:  Ngening mibangun la, mipakarine la, Dapot ing kekang talasuyu tumula ya.  Pabustan mong mipiblasan kasiran puri ding kakung kasalang,  At pabustan mong takpan do ding karelang sarili, king sariling kamarinayan da a anti mong king metung a balabal.  Pasalamat kung maragul kang JEHOVA knig kakugn asbuk;  Wa, purian ke king libutad na ning kekaldan.  Uling talakad ya king dane nang wanan ning magkailangan,  Baneng iligtas karing mamatul king keang kaladua.

<b>I JEHOVA babie yang sasakupan king ari; metung a dalit nang David</b>

I JEHOVA sasabian na king Guinu ku, lukluk ka king wanan ku,  Angga king agawa kong dalpakan mung bitis ding kekang kasalang.  Itubud neng JEHOVA ing tukud na ning sikanan mu manibatan king Zion:  Magpun ka king libutad da ding kekang kasalan.  Ing kekang balayan yayain do ding sarili ra king libutad da ding sarili ra king kusang kaburian king kayaldawanan na ning kekang kayupayan, king banal a gain: Manibat king bale pungul ning abak ika atin ka king ambun ning kekang kayanakan. Sinumpa ya I JEHOVA, at e ya sumisi: Sacerdote ka king kapilan pa man agpang king pangasacerdote nang Melquisedec.  Ing Guinu king kekang dane wanan maluka ya karng ari king aldo na ning keang pamikapali.  Matul ya king libutad da ding bansa,  katmuan no ding karinan karing katawan a mete;  maluka ya king buntuk da ding dakal a karinan.  Minum ya king dalan:  Inya pin itas ne ing buntuk.

<b>Mepuri ya I JEHOVA tungkul king keang Kayapan</b>

Purian ye i JEHOVA.  Pasalamat ku kang JEHOVA king mabilug a pusu ku,  king katipunan da ding matulid, at king kapamisanan.  Ding dapat nang JEHOVA mangaragul la. Penintun da detang ating tula ngan kaniti.  Ing keang dapat kapurian at kamalan king panga ari;  At ing keang katuliran manatili kapilan man. 
depatan na king ding keang makapagmulalang dapat agaganaka la:  I JEHOVA malam ya at mapamakalulu.  Minie yang pamangan karetang tatakut kea:  Kapilan pa man gaganakan na ing keang tipan.  Ya pepakilala k\na king balayan na ing upaya ra ding keang dapat.  King pamamie na karela king mana ra ding bansa.  Ding dapat da ding gamat na katutuan la at justicia;  Ding anggang keang tuntunan tapat la.  Mitatag la angga king kapilan pa man;  Merapat la king katutuan at katuliran.  Mipabal yang pangayatbus king balayan;  Inutus na ing keang tipan angga man king kapilan:  Banal at kagalang-galang ing laguiu na.  Ing takut kang JEHOVA ya ing mula na naing kabiasnan;  Atin lang metung a mayap a pamanalastas detang anggang tutupad karing keang utus:  Ing keang kapurian mantili kapilan man.

<b>Ing pangapala ning tatakut kang JEHOVA</b>

Purian ye I JEHOVA.  Nuan ya ing taung tatakut kang JEHOVA.  A matutulang maragul karing keang utus.  Ing keang bini maguing makapayan ya king babo ning labuad:  Ing dai ra ding matulid mipanuanan ya.  Ing kanawan at pibandian atiu king bale na;  At ing keang katuliran manatili kapilan man.  Karing matulid mibabangun ya ing sala king dalumdum:  Malam ya, at mibabangun ya ing sala king dalumdum:  Malam ya, at mapamakalulu, at matulid.  Mayap king tau ing malam ya at paparam;  Alalayan na ing keang pisasabian king kayatulan.  Uling e ya makimut kapilanman;
Ing matulid aganaka ya king kapilan pa man.
E ya tatakut karing marawak a balita:  Ing keang pusu matatag ya, anti ning manalig ya kang JEHOVA.  Ing keang pusu mitatag ya, e ya mitatakutan,
Angga king akit na ing kapagnasan na karing keang kasalan.  Mikala ya, memie ya karing magkailangan;  Ing keang katuliran manatili kapilan man:  Ing keang sagu misaplala ya king puri.  Ing marawak akit na iti, at maglunus ya;  Ya migaliguit ya karing ipan na, at malaso ya:  Ing nasa na nig marawak mawala.

<b>Mipurian ya I JEHOVA king pamipasaplala na king magpakumbaba</b>

Purian ye I JEHOVA.  Purian ye, Oh ikayung talasuyu nang JEHOVA.  Purian ye ing laguiu nang JEHOVA  Nuan ya ing laguiu nang JEHOVA  Manibat king panaun a iti at king kapilan man.  Manibat king panaun a iti at king kapilan man.  Manibat king pangaslag ning aldo angga king pangalbug na niti mu rin  Ing laguiu nang JEHOVA purian ya. I JEHOVA matas yuang lapo karing sablang bansa.  At ing keang ligaya babo ra ding banua.  Ninu ing katulad nang JEHOVA a kekatang Dios.  A atiu ing keang luklukan king katasan,  A nung ninu ing magpakababang lalawe  karing bague a atiu king banua at king labuad?  Babangun no ding kalulu manib at king alikabuk, At tatas no ding magkailangan a manibat king dinat;  Baneng alukluk a kayabe ra ding principes,  Aguiang ding principes na ning balayan na. Ya gagawan neng talaingat bale ing baug a babai,  At maguing metung a masayang indu ding anak.  rian ye I JEHOVA.

<b>Ing pamiligtas ning Dios king balayan Israel ibat king Egipto</b>

Inyang meko ing Israel king Egipto,  ing bale nang Jacob a menibatan king metung a balayan a aliwa amanu;  Ing Juda meguing santuariu naya,  Ing Israel ya ing sakup na. Ikit ning dayatmalat iti, at tinakas;  Ing Jordan minurang ya. Ding bunduk memanluksu la a anti mong lalaking tupa,
Ding mangalating bunduk-bundukan anti mong cordero.  Nanung panamdaman mu, Oh dayatmalat, king ika tatakas ka?  Ika Jordan, king mibabalik ka?  Ikayu mangalating bunduk-bundukan , a anti mong cordero?  Galgal ka, labuad, king durungutan na ning Guinu,  King arapan na ning Dios nang Jacob,  A nung ninu ing pepalyari king roca metung a talaga na ning danum,   Ing batung pantingan king metung a bukal ning danum.

<b>Ing panga-aliwa ra ding idolos da ding paganos kang JEHOVA</b>

E kekami, Oh JEHOVA, e kekami,  Nung e king kekang laguiu munie kaligayan,  King uli ning kapakaluluan mu, at king uli ning katutuan mu.  Baket pin sabian da ding bansa,  Nu ya karin gneni ing karelang Dios?  Dapot ing kekeng Dios atiu karing banua: Depatan na itang anggang minamayap na.  Ding karelang idolos pilak la at guintu,  A gawa ra ding gamat ding tau.
Atin lang asbuk, dapot e la maniabi;  Mata atin la, dapot e la manakit;  Ating lang balugbug, dapot e la makaramdam;  Arung ating la, dapot e la makabau;  Atin langa gamat, dapot e la makatalan;  Ating lang bitis, dapot e la makalakad;  Ni e la makapaniabi king pamamilatan ning karelang akmulan.  Detang gagawa karela maguing anti la ila:  Wa, ing balang metung a manalig karela.  Oh Israel, manalig ka kang JEHOVA:  Ya ing karelang saup at kalasa.  Oh bale nang Aaron. Manalig kang JEHOVA:  Ya ing karelang saup at kalasa. I JEHOVA meguing mapigaganaka yakekatamu; panuanan nakatamu:  Panuanan ne ing bale na ning Israel:  Panuanan ne ing bale nang Aaron.  Panuanan no detang tatakut kang JEHOVA,  Ding mangalati at mangaragul.  I JEHOVA parakalan na kong parakalan,  Ikayu at ding kekaong anak.  Ikayung pepanuanan nang JEHOVA,  A nung ninu ing guinawa king banua at labuad.
Ding banua banua nong JEHOVA;  Dapot ing labuad binie ne karing anak da ding tau.  Ing mete e ne purian I JEHOVA,  Ni ing ninumang kukuldas king katajimikan;  Dapot panuanan miya I JEHOVA  manibat ngengi panaun a iti at angga king kapilanman.  Purian ye I JEHOVA.
 
<b>Pamipasalamat king pamiligtas king kamatayan</b>

Aku kaluguran ke I JEHOVA, uling pakiramdaman na ing kanakung siwala at ding kanakaung pamanigapu. Uling kiniling ne kaku ing keang balugbug,  Uli nita mamaus ku kea anggang mabie ku.  Ding tali na ning kamatayan kukubkuban daku.  At ding sakit ning Sheol kakawatan daku:  Ikit ku ing kaligaligan at kalungkutan.  Kanita minaus king laguiu nang JEHOVA:  Oh JEHOVA, at matulid;  Wa, ing kekeng Dios mapamakalulu ya.  I JEHOVA ingatan nala ding alang balu:  Mibaba ku, at iniligtas naku.mibalik ka king kekang kapainawan, Oh kaladua ku;  Uling I JEHOVA dinapat yang tutung abislabis keka. Uling linigtas me ingkanakugn kaladua kingkamatayan, Ding kanakung mata king lua,  At king kanakung bits king pangabaldug.  Lumakad ku king arapan nang JEHOVA king labuad da ding mabie.  Maniwala ku, uling maniabi ku:  Aku bina kung mipasakitan:  Sinabi ku king kakung kabugasukan,  Ding anggang tau malaram la.  Nanu ng aibie ku kang JEHOVA  King uli ding anggang kalam na kanaku?  Kuanan ke ing copa na ning kaligtasan,  At maus ku king laguiu nang JEHOVA.  Bayaran ko ding panata ku kang JEHOVA,  Wa, king durungutan ning mabilug nang balayan. Maulaga king panimanman nang JEHOVA ing kamatayan da ding keang banal.  Oh JEHOVA, katutuan aku ing kekang talasuyu:  Talasuyu muku, a anak na ning kekang talausyung babai;  Kelagan mo ding kanakung gapus.  Yain ku keka ing dun ning kapasalamatan,
At maus ku king laguiu nang JEHOVA. Bayaran ko ding panata ku kang JEHOVA,
Wa, king durungutan ning mabilug nang balayan,  Karing patio ning bale nang JEHOVA, King kalibudtan mu, Oh Jerusalem.  Purian ye i JEHOVA.

<b>Metung a dalit ning kapurian</b>

Purian ye I JEHOVA, ikong anggang bansa; Igale ye, ikong anggang balayan. uling ing keang kapakaluluan kekatamu binang maragul; At ing katutuan nang JEHOVA manatili kapilan man.  Purian ye I JEHOVA.

<b>Pamipasalamat king kayapan nang magligtas JEHOVA</b>
 
Oh munie kong pasalamat kang JEHOVA; uling mayap ya;  Uling ing keang kapakalualuan manatili kapilan man.  Pabustan yung sabian na ngeni ning Israel  King ing keang kapakaluluan manatili kapilan man.  Pabustan yung sabian na ngeni ning bale nang Aaron.  King ing keang kapakaluluan manatili kapilan man.  Pabustan yung sabian da ngeni ding tatakut kang JEHOVA, King ing keang kapakaluluan manatili kapilan man.  Minaus ku kang JEHOVA king kakung kagutgutan: I JEHOVA pekibatan naku at binili naku kilub nin gmetung a maragul a karinan. I JEHOVA atiu king kanakug siping; e mitatakutan:  Nanu ing arapat na nig tau kanaku? I JEHOVA atiu king kanakung siping king libutad da detang sasaup kanaku:
Uli nita malyari kung akit ing kapagnasan ku karetang masama kanaku.  Lalung mayap ing magsantung kang JEHOVA.  King ketang ibili mu ing kekang katiwalan karing principes.  Ding anggang bansa kibkuban daku:  King laguiu nang JEHOVA angangan kula.  Kibukuban daku; wa, kibkuban daku:
King laguiu nang JEHOVA angganan kula.  Kibkuban dakug anti la mong pukiutan; mitda lang anti ong api ding suksuk:
Segasa mukung bina bakugn miragsa;  Sapot I JEHOVA seupan naku. I JEHOVA ya ing kakung sikanan at dalit;  At ya meguing kaligtasan ke.  Ing siwala ning pamitutula at kaligtasan atiu karing kubu ra ding matulid:  Ing wanang nagn gamat JEHOVA misaplala ya:  Ing wanan nang gamat JEHOVA darapat yang binang bayani.  E ku mate, nung e mie ku,  At ibulag ko ding dapat nang JEHOVA.  I JEHOVA peparusan nakung mabayat;  Dapot e naku binie king kamatayan.  Ibusni yo kaku din gpasbulan dalan ning katuliran:  Luban kula, pasalamat ku kang JEHOVA.  Iti ya ing pasbulan dalan nang JEHOVA;  Ding matulid lungub la kaniti.  Aku pasalamatan daka; uling pekibatan muku,  At ika meguing kaligtasan dakal.  Ing batung sikuil da ding aluagui  Ya ing meguing pamuntuk king suluk.  Iti dapat nang JEHOVA;  Makapagmulala karing kekatang mata.  Iti ya ing aldo a nung isanu ing guewa nang JEHOVA;  Magsaya tamu at tumula kaniti.  Magligtas ka ngeni, pagamuamu mi keka, Oh JEHOVA:  Oh JEHOVA, pagamuamu mi keka, pabal kang pangapala ngeni.  Nuan ya itang daratang king laguiu nang JEHOVA:  Ikami pepanuanan dakayu manibat king bale nagn JEHOVA.   I JEHOVA Dios ya, at dininan nakatang sulu:  Talian yu ing daun karing panalk, karing sagu na pin ning altar.  Ika king kanakung Dios, aku isaplala raka.  Oh munie kong pasalamat kang JEHOVA; uling mayap;  Uling ing keang kapakaluluan manatili kapilan man.

<b>Ding pamigunamguman at ding panalangin makatungkul king kautusan na ning Dios</b>

<i>ALEPH</i>

Nuan la detang sakdal king dalan, A nung ninu ding lalakad king kautusan nang Jehova.  Nuan la detang misisimpan karing keang pamipatutu.  A manintun kea king mabilug a pusu.  Wa, ila e la darapat e matulid; Lalakad la karing keang dalan.  Inutus mo kekami ding kekang tuntunan.  Bamilang tuparan a maingat.  Oh nung ding kanakung dalan sana mitatag la.  Bang ingatan la ding kekang tuntunan.  Kanita e ku mipakarine, Ngening aku guinalang ko ngan ding kekang utus.  Aku pasalamatan daka king matulid a pusu.  Ngening apagaralan ku no ding matulid a pusu. Ngening apagaralan ku no ding matulid mung kayatulan.  Tuparan kula ding kekang tuntunan: Oh e muku paimburisan lubus.

<i>BETH</i>

Makananu neng alinis ning metung a kayanakan a lalaki ing keang dalan? King kapamilatan na ning pamanupad king keang amanu.  King mabilug kung pusu penintun daka: Oh e mu ipaintulut a miwale ku karing kekang utus.  Ing kekang amanu sinimpan ku king kakung pusu, Bang e ku mikasala salang keka.  Nuan ka, Oh Jehova: Ituru mo kaku ding kekang tuntunan.  Karing kanakung labi bilalag kula.  Ding anggang tuntunan ning kekang asbuk.  Metula ku king dalan ding kekang pamipatutu.  Anti mo king anggang pibandian.  Mibule ku karing kekang tuntunan.  At igalang kula ding kekang dalan.  Pasayan ku ing sarili ku karing kekang tuntunan: E ku kalinguan ing kekang amanu.

<i>GIMEL</i>

Dapat kang labislabis king kekang talasuyu, bakung mie; Nanupata tuparan ku ing amanu mu.   Ibusni mula ding mata ku, bang akit kula.  Ding makapagmulalang bague king kekang kautusan.  Manaliwa kung balayan king labuad: E mo sasalikut ding utus mu kanaku.  Ing kanakung kaladua mangaina ya dikil king pamigagap. A atiu kea karing kekang tuntunan king sablang panaun.  Sebianan mula ding palalu a misumpa, A nung ninu ding lilisia karing kekang utus.  Ilako mu kaku ing kalibakan at kamua; Uling iningat kula ding kekang patutu.  Ding principes man linukluk la at masabisabi la salang kaku; Dapot ing kekang talasuyu mibule ya karing kekang tuntunan.  Ding patutu mu man kanaku lang tula at kakung talausuk.

<i>DALETH</i>

Ing kakung kaladua makapakat ya king alikabuk: Ibawi muku agpang king kekang amanu.  Pisiag kula ding kakung dalan, at pekibatan muku: Ituru mo kaku ding kekang tuntunan.  Ipatalastas me kanaku ing paralan da ding kekang tuntunan: Nanupata mibule ku karing makapagmulala mung dapat.  Ing kanakung kaladua malalaso ya king bayat ning lub; Pasiknangan muku agpang king amanu mu.  Ilako mu kaku ing dalan na ning kalaraman; At ipagkalub me kaku ing kekang utus king mitmung kalam.  Aku pinili ku ing dalan ning katapatan:  Ding kekang tuntunan binili ko king kakung arapan.  Aku kinawat ku karing kekang patutu: Oh Jehova, e muku bibili king kamarinayan.  Mulai ku king dalan da ding kekang utus, Ngening ika paragulan me ing kanakung pusu.

<i>HE</i>

Ituru me kaku, Oh Jehova, ing paralan da ding kekang tuntunan; At ingatan ke iti angga king kawakasan.  Dinan mukung pamanalastas, at aku ingatan ku ing kekang kautusan; Wa, aku tuparan ku iti king mabilug a pusu ku.  Palakaran muku king daklat da ding kekang utus; uling kareti ku tutula.  Ikiling me ing kanakung pusu karing kekang patutu.  At e king pamanangkamin.  Ibalikid mula ding kakung mata king pamanakit king alang kabaldugan.  At ibawi muku karing keng dalan.  Patunayan mu ing kekang amanu king kekang talasuyu.  At atiu king ayus agpang king takut keka.  Ilako mu kaku ing kalibakan a pitatakutan ku; Uling ding kekang tuntunan mayap la.  Oini,  aku mignasa ku karing kekang kautusan: Ibawi muku king kekang katuliran.

<i>VAV</i>

Ipaintulut mu mu naman a ing kekang kapakaluluan, datang kanaku, Oh Jehova, Ing keka ping kaligtasan, agpang king kekang amanu.  Kanita aku malyari kung mika pakibat kanitang lilibak kanaku; Uling manalig ku king kekang amanu.  At e mu lalako lubus king kanakung asbuk ing amanu ning katutuan; Uling menalig ku karing kekang tuntunan.  Inya tuparan ku ing kekang kautusan a alang likat.  King kapilan pa man.  At lumakad ku king katimawan; Uling aku penintun ko ding kekang kautusan.  Maniabi ku naman karing kekang patutu king arapan da ding ari, At e ku mipakarine.  At patulan ku ing sarili ku karing kekang utus.  A nung isanu ding liguran ku.  Ding kanakung gamat itas kula naman karing kekang utus, a nung isanu ding liguran ku.  Ding kanakung gamat itas kula naman karing kekang utus, a nung isanu ding liguran ku; At aku mibule ku karing kekang tuntunan.

<i>ZAYIN</i>

Ganakan mu ing amanu king talasuyu mu, uling papanaligan muku.  Iti ya ing kakung tula king kakung kasakitan; Uling ing amanu mu binawi naku.  Ding palalu bina rakung libakan: Makanianman e ku kinawang king kekang kautusan.  Guenaka ko ding kekang tuntunan  king minuna, Oh Jehova, At pepatulan ku ing sarili ku.  Ing mapaling mua kinawat kanaku, Uli ra ding marawak a misakuik king kekang kautusan.  Ding kekang tuntunan ilang meguing kakung 
dalit.  King bale a nung nu ku menaliwang 
balen.  Guenaka ke ing laguiu mu, Oh Jehova, king kabengian.  At tiparan ku ing kautusan mu.  Iti yang kimtan ku, Uling tiparan kula ding tuntunan mu. 

<i>HHETH</i>

I Jehova ya ing kakung dake: Sinabi ku king tuparan do ding kekang amanu.  Inawad ku ing kalam mu king mabilug kung pusu: Malunus ka kaku agpang king kekang amanu.  Inisip kula ding dalan ku, At binili kula ding kakung bitis karing patutu mu.  Depatan ku ing pamamalagua, at e ku migmakupad, King pamanupad karing kekang utus.  Pepatulugan daku ding panali ra ding marawak; Dapot e ku kelinguan ing kekang kautusan.  King kapitangan bengi mibangun kung munie kapasalamatan keka.  King uli ra ding matulid mung tuntunan.  Aku kayabe raku detang anggang tatakut keka, At detang tutupad karing kekang utus.  Ing labuad, Oh Jehova, mitmu ya king kapakaluluan mu: Ituru mo kaku ding tuntunan mu.

<i>TETH</i>
 
Dinapat kang mayap king kekang talasuyu, Oh JEHOVA, agpang king amanu mu.  Ituru muku king mayap a atul at beluan;  Uling meniwala ku karing utus mu.  Melili ku bayu ku mipasakitan;  Dapot ngeni tiparan ku ing kekang amanu.  Mayap ka, at darapat kang mayap;  Ituru mo kaku ding tuntunan mu.  Ding palalu mikatsa lang kalaram salang kaku:  Tuparan ko ding utus mu king mabilug a pusu ku.  Ing karelang pusu kasintaba ne ing sebu;  Dapot tutula ku king kekang kautusan.  Mayap kanaku ing mipasakitan ku;  Bang pagaralan kula ding kekang tuntunan.  Ing kautusan na ning kekang asbuk mayap ya kanaku  A maiguit karing libu-libung guintu at pilak.


<i>YODH</i>

Ding gamat mu guewa raku at dininan itsura:  Dininan mukung pamanalastas, bang abalu ko ding kekang utus.  Detang tatakut keka akit daku at tumula la,  Uling menalig ku king kekang amanu.  Balu ku, Oh JEHOVA, king ding kekang kayatulan matulid la,  At king katapatan pepasakitan muku.  Pabustan mu, ipagamuamu ku keka, king maguing king ikatula ku ing kekang kapakaluluan,  Agpang king amanu mu king keknag talasuyu.  Pabustan mu king ing malambut mung kapakaluluan datang kanaku, bang mie ku;  Uling ing kautusan mu ya ing tula ku.  Pabustan mu king ding tatakut keka mibalik la kakau;  At abalu ra ing patutu mu.  Pabustan meng maguing sakdal ing kakung pusu karing kekang tuntunan,  Bang e ku mipakarine.

<i>KAPH</i>

Ing kaladua ku mangalambut ya king kekang kaligtasan;  Dapot manalig ku king amanu mu.  Ding mata ku mangaslak la king uli ning kekang amanu,  kabang sasabian ku, kapilan muku patulan?  Uling akung meguing anti kung balat a lulanan alak a atiu king asuk;   Makanianman e ko kakalinguan ding kekang tuntunan.  Pilan la ding aldo ning kekang talasuyu?  Kapilan ka patupad kayatulan karing liligalig kaku?  Ding palalu miaun lang kulkul dikil kaku,  a ila e la agpang king kekang kautusan. Ding anggang utus mu tapat la:  King kamalian il ligalig daku;  saupan muku.  Alus linaso ran a ku mu king babo labuad; Dapot e ko pepaimburisan ding kekang kautusan.  Ibawi muku agpang king kekang kapakaluluan;  Nanupata tuparan ku ing patutu na ning kekang asbuk.




<i>LAMEDH</i>

Kapilan man, Oh JEHOVA,  Ing amanu mu manuknangan king banua.  Ing katapatan mu atiu karing anggang dai:  Ika tinatag me ing labuad, at manatili ya.  Manatili la king aldo ngeni agpang karing kekang tuntunan;  Pablasang ing sablang baguie talasuyu mu.  Nung e mu king ing kautusna mu ya ing tula ku,  mete na ku sana king kasakitna ku.  Kapilan man e ko kaliguan ding kekang tuntunan;  Uling binawi muku king uli ra.  Keka ku, iligtas muku;  Uling penintun ko ding kekang tuntunan. Ding marawak penaya raku, barakung sintangan;  Dapot pibulayan kula ding kekang patutu.  Ikit ku ing wakas na ning mabilug a pangasakdal;  Dapot ing utus mu tutung melapran.

         <i>MEM</i>

Oh nu anti ing lugud ku king kautusan mu! Ya ing pamibulebule ku king anggang aldo. Pepabiasa rakung lakuas ding utus mu maiguit karing kasalan ku;  Uling abe kula kapilan man. Atin kung maiguti a pamalastas karing anggang talaturu ku;  Uling ding kekang patutu ila ding pamibulebule ku. Makatalastas kung maiguit karing matua, Uling tiparan kula dng kautusan mu. Kinawat kula ding kakung bitis king balang marawak a dalan. Bang aingat ku ing kekang amanu.  E ku kinawani karing kekang tuntunan; Uling ika tiru muku. Kayumu ra ding kekang amau king kekang panlasa!  Wa, mayumu lang maiguit king pulut king kakung asbuk! King pamamilatan da ding kautusan mu mika atin kung pamanalastas: Uli na nita pikasaman ke ing balang maling dalan.






<i>NUN</i>

Ing kekang amanu sulu ra idng bitis ku, At sala na ning daklat ku. Sinumpa ku, at pepatunayan ku iti, A tuparan ko ding matulid mung tuntunan.  Misakitan kung bina:  Ibawi muku, Oh JEHOVA, agpang king kekang amanu. Tanggapan mu, pagamuamu ku keka, ing kusa nang ain ning kakung asbuk, Oh JEHOVA.  At ituru mo kaku ding kekang tuntunan.  Ing kakung kaladua atiung makaparati king gamat ku;  Makanian kung e kakalinguan ing kekang kautusan. Ding marawak mibili lang metung a silu dikil kaku;  Makanianman e ku linisia kairng kekang kautusan.  Ding  kekang patutu kinua kong anti mong metung a mana king kapilan man;  Uling ila idng pamitutula na ning pusu ku.  Kiniling ke ing kakung pusu bang tuparan ko ding kautusan mu  King kapilan man, angga king kapupusan.

<i>SAMEKH</i>

Kasaman kula ding maki metung a salawayan a isip;  Dapot ing kautusan mu kaluguran ku.  Ika ing pisaalikutan kung karinan at kakung kalasag:  Manalig ku king kenag amanu.  Kawani ko kaku, ikong talapaniapat marawak,  Bang aingat ko ding utus ning Dios ku.  Itas muku agpang kingkekang amanu, bang mie ku;  At e mu paintulutan a mipakarine ku king kakung kapanayan.  Itas muku, at panatag ku,
At mika atin kung kagalangan  makaparati karing kekng tuntunan.  Binili mula king ala detang malilili karing kekang tuntuanan;  Uling ing pamamirait da kalaraman.  Leko mula din ganggang marwak king labuad a anti mong dinat metal:  Uli nita kaluguran ko ding patutu mu.  Ing laman ku gagalgal king takut keka;  At tatakut ku karing kayatulan mu.



<i>AYIN</i>

Dinapat kung justicia at katuliran: E muku lalakuan karing manalipit kaku.  Magtapat ka aking talasuyu mu king mayap:  E mu paintulut karing palalu ing alipitan daku. Ding mata ku mengalasak la dikil king keang kaligtasan, at dikil king matulid amung amanu. Dapat ka king kekng talasuyu agpagn king kekang kapakaluluan, at ituru mo kaku ding kekang tuntunan.  Aku ing talasuyu mu; dinan mu kung pamanalastas, Bang abalu ko ding kekang patutu.  Panaun na kang JEHOVA ing dapat;
Uling guewa rang alang kabaldugan ing keang kautusan.  Uli nita aku kaluguran ko ding kekg  utus. Maiguit king guintu, wa, maiguit king guintung mapinu. Inya pin pepaulagan ko ding anggang keknag kautusan tungkul karing sablang bague bang tumulid;  At kasaman ku ing balng maling dalan.

<i>PE</i>

Ding kekang patutu makapagmulala la; Uli nita ingkakung kaladua ingatan nala.  Ing pangabuklat da ding amanu mu babie ala; Babie pamanalastas kin galang balu.  Aku bisni keng maliwalas ing asbuk ku, at mignasa kung masapsap;  Uling kinau ku dikil karing kekang utus.  Balikdan muku, at lumunus ka kaku,  Anti mo ing sadiang daraptan mu mu karing lugud king laguiu mu.  Itatag mo ding kekang lakbang ku king amanu mu;  At e mu paintulan a ing nanumagn dewakan mika pamaniakup kaku.
Atbusan muku king pamanalipit ning tau: Nanupata tuparan kula ding kautusan mu. Paslagan me ing lupa ku king kekang talasuyu;  At ituru mo kaku ding kekang kautusan. Agus no ning danum dingmamalisbis karing mata ku, Uling e ra tutuparan ing kautusan mu.


<i>TSADHE</i>

Matulid ka, Oh JEHOVA, At matulid la ding kekng kayatulan.  Inutus mo ding keang patutu king katuliran at mebinan tapat.  Ing kakung kalausan lub guisan naku,
Ulign ding kasalang ku kelinguan do ding kekang amanu.  Ing kekang amnau tutung malinis; Inya pin ing kekng talasuyu kaluguran na ini.  Malati ku at meumis; Makanianman e ko kakalinguan ding kekang kautusan.  Ing kekang katuliran metung a alang anggang katuliran,  At ing kekang kautusan ya ing katutuan. Ing kalingasngasan at kalungkutan kinawat kanaku;  Makanianman ding utus mu ila ding tula ku.  Ing kekang patutu matulid la kapilan man:  Dinan mukung pamanalastas, at mie ku.

<i>QOPH</i>

Minaus ku king mabilug a pusu ku; pakibatan muku, Oh JEHOVA:  Ingatan ko ding kenag tuntunan.  Aku minaus ku keka; iligtas muku,  At tuparan kula ding keang patutu.  Penimunan ku ing pamamunag sumala nig abak, at  dinalung ku: Menalig ku karing kekang amanu. Ding mata ku penimunan do ding pamaglame king bengi, bang pibulayan ku ing kekng amanu.  Pakiramdaman mu ing siwala ku gapang king keang kapakaluluan:  Ibawi muku, Oh JEHOVA, agpang karing tuntunan mu.  Lalapit la detang tutuki king dewakan; Marayu la king kekang kautusan. Malapit ka, Oh JEHOVA; At ding anggang utus mu katutuan la.  Kanitang minuna mekakilala ku karing kenag patutu,  King telakad mong angga king kapilanpa man.

<i>RESH</i>

Pakundangann mu ing kasakitan ku, at iligtas muku; Uling e ku kakalinguan ing kekang kautusan.
Ipagsakdal mu ing piamanuan ku, at atbusan muku:  Ibawi muku agpang king kekang amanu.  Ing kaligtasan marayu karing marawak;  Uling e ro panintunan ding kenag tuntunan.  Mangaragul ing kekang mamung pakalulu, Oh JEHOVA:  Ibawi muku agpang karing tuntunan mu.  Dakal la ding liligalig kaku at ding kasalan ku;  Makanianman e ku kinawang karing kekang patutu.  Ikit kula idng taksil, at mesindak ku,
Uling e ra tiparan ing kekng amanu.  Pagumasdan mu nung makananu  kong liguran ding keang kautusan:  Ibawi muku, Oh JEHOVA, agpang king kapakaluluan mu.  Ing kabilugan na naing keknga amanu katutuan;  At ing balang metunga karing matulid mung tuntunan manatili kapilan man.

<i>SHIN</i>

Ding principes ligaligan dakung aalang metung mang sangkan;  Dapot ing pusu ku makatalakad ya king takut karing kekang amanu.  Aku tutula ku king kekang amanu, a anti mo ing metung a makatukla maragul a samsam.  Pikakasaman ku at kasusumamian ing kalaram na;  Dapot ing keang kautusan kakung kaluguran. Makatapitung ukdu patingapun aku pupurian daka.  King uli ra ding matulid mung tuntunan.  Maragul a kapayapan in gatiu karing luugud king kekang kautusan;  At ala lang nanumang sangkan a makatakid karela.  Menalig ku kin gkaligtasan, Oh JEHOVA,  At depatan kula ding utus mu.  Ing kaladua ku tiparan no din gkekang patutu; At aku bina kong kaluguran. Tiparan kula ding keang akutusan at ding kekang patutu; Uling ding anggang dalan ku atilu king arapan mu.

<i>TAV</i>

Pabustan mung ing kakung dalung miras malapit king kekng aarapan, Oh JEHOVA:

Dinan mukung pamanalastats agpang king kekang amanu.  Pabustan mung ing kakung pamanigapu miras kin garapan mu:  Iligtas muku agpang king kekang tuntunan. Pabustan mung ing kakung dila dalit ya king kekang amanu;  Uling ding anggang kekang utus katuliran la.  Pabustan mun gmagsadia yang sumaup kaku ing gamat mu;  Uling pinili ko ding keang kautusan.  Mignasa kung tibubus king keang kaligtasan, Oh JEHOVA; At ing kekang kautusan ya ing kakung tula.  Pabustan mung mie ya ing kaladua ku, at purian naka; At pabustan mung saupan daku ding keang tuntunan. Melili ku a anti mong metung a tupang mebating ; panintunan me ing talasuyu mu; Uling e ko kakalinguan ding kekang utus.

<b>Panalangin king pangaligtas king  taksil; metung a dalit king pamanyampa</b>

King kakung kagutgutan minaus ku kang JEHOVA, at pekibatan naku.  Iligtas me ing kaladua ku, Oh JEHOVA, karing mangalaram a labi, At king metung a mapamirayang dila.  Nanung sukat daptan pa keka,  Ikang mapamirait a dila? Mangataram a uyung ding makapayan,  Kagum ding uling ning enebro.  Kalulu nako, king pmaanaliwa kung balen king Mesec, king manuknangan ku libutad ding kubu ning Kedar! Ing kakung kaladua maluat na neng kimtan ing keang panuknangan. A kayabe na ning mimumua king kapayapan. Aku dikil ku king kapayapan: Dapot ngening maniabi ku, ila dikil la king pamakipamuk.

<b>I JEHOVA ya ing talapanampun king kenag balayan; metung a dalit king pamanyampa</b>

Yatna kula ding mata ku karing bunduk: Kaisanu manibatan ing saup ku? Ing kakung saup manibatan kang JEHOVA,  A ninu ing guinawa king banua at labuad.
E na pibatan king ing bitis mu makimut ya: Itang mimingat keka e mipaiglip. Oini, itang mimingat king Israel. E ya mipaiglip ni matudtud man. I JEHOVA ya ing talaingat mu:  I JEHOVA ya ing lilung mu king wanan mung gamat. E naka panasakitan ning aldo ngenign aldo, Ni ing bulan man king bengi. I JEHOVA ingatan naka king angang dewakan; Ingatan ne ing kekang kaladua. I JEHOVA ingatan na ing kekang pamanlub manibat king panaun a iti angga king kapilan pa man.

<b>Panalangin tungkul king kapayapan ning Jerusalem; metung a dalit king pamanyampa; nang David</b>

Metula ku inyang sinabi ra kanaku, tara ume tamu king bale nang JEHOVA. Ding bitis mi makatalakad la kilub ding kekang pasbulan dalan, Oh Jerusalem, Ing Jerusalem, a makatalakad a anti mong metung a ciudad a sikitsikit; A nung nu la sasampa ding dai, ding dai na ping JEHOVA, a peka metung a tuntunan dikil king Israel, bang munie kapasalamatan king laguiu nang JEHOVA. Uling atilu ding mibiling luklukan dikil king kakyatulan, Ding luklukan king bale nang David. Manalangin kayu dikil king kapayapan ning Jerusalem: Ing kapayapan sa maguing atiu king kilub ding kekang kuta, at ing pangapala kilub ding kekang Palacio.  King uli ra ding kakung kapatad at  kayabe, sabian ku ngeni,kapayapan sa ing maguing atiu king lub mu. King uli ning bale nang JEHOVA a kekaming Dios panintunan ku ing kekang kayap.

<b>Panalangin a manenaya king saup nang JEHOVA; metung a dalit king pamanyampa</b>

Keka yatna kula ding kakung mata, Oh ika a makalukluk karing banua. Oini,a anti mo ding mata ra ding talasuyu a lalawe king gamat na ning Guinu ra, anti  mo idng mata na ning metung a ipus a babai king gamat na ning guinu nang babai; Makanian lang lalawe ding mata angga king mika lunus ya kekami.  Pakalulu ka kekami, Oh JEHOVA, pakalulu ka kekami;  Uling mitmu keng bina king kalibakan. Ing kekeng kaladua bina yang mitmu king pamanlibak da detang atiu king kanawan.  At king pamanumis da ding palalu.




<b>Kapurian king pangaligtas karing kasalan; metung a dalit king pamanyampa; nang David</b>

Nung aliwa mu I JEHOVA ya ing atiu king kekatang sipin, pabustan sabian na ngeni ning Israel, nung aliwa u I JEHOVA ya ing atiu king kekatang sipin, Inyang ding tau tinalakad la salang kekatamu; Inakmul dakata sanang mabie, inyang ing pamikapali ra mikaluku salang kekatamu: Kanita sana ing danum tikpan nakatamu, Ing agus lebasnan ne sana ing kekatang kaladua; Kanita ing palalung danum lebasnan ne sana ing kekatang kaladua.  Nuan ya I JEHOVA., A nung ninu inge minie kekatamu a anti mong metung a dakap karing karelang ipan. Ing kektang kaladua mitakas ya a anti mong metung a ayup ing silu mesira ya, at mitakas tamu.  Ing kekatang saup atiu king laguiu nang JEHOVA, A nung ninu ing guinawa king banua at labuad.

<b>I JEHOVA atiu king makapatulug king keang balayan; metung a dalit king pamanyampa</b>

Detang manalig kang JEHOVA, Anti la mong ing bunduk ning Zion a e makimut, dapot manatili ya kapilan man. Nung makananung ding bunduk makapatulug la king Jerusalem.  Makanian ya I JEHOVA a makapatulug king keang balayan. Manibat ngeni at angga king kapilan man.  Uling ing cetro na ning dewakan e magbili king kalma ra ding matulid: Bang ding matulid e ro yatyat ding gamat da king dewakan. Dapat kang mayap, Oh JEHOVA, karetnag mayap,  At karetang matulid karing karelang pusu. Dapot tungkul karetang babalik karing makaliku rang dalan,  Tairan nong JEHOVA a pakiabe karing talapaiapat king dewakan. Ing kapayapan magbili sa king Israel.

<b>Pamipasalamant tungkul king pamibalik a ibat king pangabijag; metung a dalit king pamanyampa</b>

Inyang I JEHOVA binalik nong pepasibayu detang mibalik keng Zion, Itamu katulad dakata detang maninap. Kanita ing  kekatang asbuk kinatmu ya king pamangaili, At ing kekatang dila king pamanyalit: Kanita sinabi ra king libutad ding bansa, I JEHOVA dinapat yang mangaragul a bague dikil karela.  I JEHOVA dinapat yang mangaragul a bague dikil kekatamu, a iti ya ing katutula tamu.  Ibalik mung pasibayu ing kekaming pangabijag, Oh JEHOVA, a anti mo ing agus ning Mauli.  Detang tatanam king lua mupul lang tula. Ing lulual at kikiak, a magdalang bini banang itanam, alang kapikakunuan mibalik ya a kambe na in tula, a daralan no ding aptas na.

<b>Ing pangalapa manibatan kang JEHOVA; metung a dalit pamanyampa; nang Solomon. </b>

Subali mu nung I JEHOVA italakad ne ing bale, darapat lang alang kabaldugan detang mitalakad kanitai: Subali mu nugn I JEHOVA ingatan ne ing ciudad, Ing bante miguising ya a ala mung kabaldugan. Alang kabaldugan dikil kekayu ing pamanibangun maranun, Ing painawang malalam bengi,  mangan tinape ning kapagalan; Uling ya babie na karetang pakamalan na ing tudtud. Oini, ding anak metugn lang mana kang JEHOVA; At ing bunga na nig bale pungul ya ing keang ablas.  Nung manakanu la ding dinguyung king gamat ning metung a makapayan a lalaki, makanian la naman ding anak ning kayanakan.  Maligaya ya ing lalaki a ding keagn lullanan paslu mitmu yua kareta:  E la mipakarine, Ngening makisabi la karing kasalang da king pasbulan dalan.

<b>Panalangin king pangalupig da kasalang ning Zion; metung a dalit king pamanyampa</b>
 
Madalas dakung pepasakitan manibat king kakung kayanakan, Pabustan yang sabian na ngeni ning Israel, Madalas dakung pepasakitan manibat king kakung kayanakan: Makanianman e la minyaul salang kaku. Ding sasarul sinarul la king kanakung gulut; Pepakaban dala ding karelang dayus. I JEHOVA matulid ya: Ya pemutut nala din gpanali ra ding mangarawal.  Pabustan mung mipakarine la at painggulut, Detang anggang mua king Zion, Pabustan mung maguing anti la ing dikut karing bubugnan,  A malalanat bayu ya mitas; Kanita ing papalut e ne katmuan ing keang gamat, Ni ing mamaptas mang aptas, ing keang kandungan: Ni detang daralan ma sabian da, Ing kanuanan nang JEHOVA magbili kekayu; Ikami panuanan dakayu king laguiu nang JEHOVA.

<b>Kapanayan king mamatawad nang lugud ning Guinu; metugn a dalit king pamanyampa</b>

Manibat king kalalaman dinalung ku keka, Oh JEHOVA, Guinu, pakiramdaman mu ing iwala ku: Pabustan mung ding kekang balugbug makiramdam la king siwala na ning kakung pamanigapu. Nung ika, JEHOVA, igugulis mu ing dewakan, Oh Guinu, ninu ing makapibata? Dapot ating kapatawaran keka, bang pitakutan ka. Manaya ku kang JEHOVA, ing kakung kaladua manaya ya, At king keang amanu karin ku manalig. Ing kaladua ku manaya ya king Guinu, maiguit karing bante a manaya king abak. Wa, maiguit karing bante a manaya kin abak;  Oh Israel manalig ka kang JEHOVA; Uling kang JEHOVA ating kapakaluluan, at atiu kea ing labilabis a pamanatbus.  At atbusan na ing Israel king anggang dewakan an.

<b>Kapanaligan anak kang JEHOVA; metung a dalit king pamanyampa; nang David</b>

JEHOVA, ing pusu ku e ya palalu, ni ding kakaug mata e la migmatas; Ni e ku sinane ing sarili ku karing mangaragul a bague, O karing bague a milalung makapagmulala dikil kaku. Tune king peyapa ke at tejimik ing kakung kaladua; Anti yang metung a anak a miawat king susu na ning indu na, Anti yang metung a anak a miawat king susu ing kakung kaladua kilub ku. Oh Israel, manalig ka kang JEHOVA manibat ngeni at angga na king kapilan man.

<b>Panalangin king pamipanuan nang JEHOVA king santuario; metung a dalit king pamanyampa</b>

JEHOVA, ganakan me I David king sabla nang kasakitan; Nung makananu yang sinumpa kang JEHOVA, a menata king makapayan nang Jacob: Tune king e ku lungub king tabernaculo ning bale ku, ni sampa man kin gkakung pagkeran; E ku munie tudtud karing kakung mata, O pangaidlip man karing talukab kung mata; Angga king manakit kung metung a karinan dikil kang JEHOVA, metung a tabernaculo dikil king Makapayan nang Jacob. Oini, dimdam mi iti king Efrata: Ikit mi king marangle ning karutungan. Lungub kami karing keang tabernacuos; Samba kami king siping ning keang dalpakan bitis.  Mibangun ka, Oh JEHOVA, king karinan mung pipainawan; Ika, at ing kaban na ning kekang sikanan.  Pabustan mung misulud la king katuliran din gkekang sacerdotes; At pabustan mong kumulio king tula ding keang banal.  King uli ning talasuyu mung I David E me gugulut ing luypa na ning kekang linian.  I JEHOVA sinjumpa ya kang David king katutuan; E ya painggulut kaniti: King bunga na ning kekang katawan mibili ku king kekang luklukan.  Nung ding kekang anak ingatan da ing kakung tipan.  At ing kakung patutu a ituru ku karela, Ding karela mang anak lukluk la king kekang luklukan angga king kapilan pa man.  Uling I JEHOVA pinili ne ing Zion;  Pignasan ne iti a keang tuknangan.  Iuti ya ing pipainawan kung karinan kin kapilan man: Keti ku manuknanga; ulign ya iti ing kakung pignasan. Labislabis kung panuanan ing keang alale: Pakabsian kula ding keang kalulu king tinape. Ding kea mang sacerdotes piblasan kulaking kaligtasan; At ding keang banal kumulio lang masikan king tula. Karin ke patubuan ing sagu nang David: Misadia kung metung a pagsuluguian dikil king kakung linian. Ding keang kasalang paimalanan kiong kamarinayan; Dapot kea lumabung ya ing keang corona.

<b>Ing sakdal a kayapahn na ning pamikametung ning pamikapatad; metung a dalit king pamanyampa; nang David</b>

Lawen yu nun gnu anti kayap at kaligaya iti karing mikakapatad a manuknangan lang miabeabe king pamisasanmetung! Anti mo ing maulagang laru king buntuk, A menulu karing balbas, karing balbas na ping Aaron; At tinaglus kin gguilid na ning keang imalan; Anti mo ing ambun nign Hermon, a kukuldas karing bunduk na nig Zion;  Uling karin I JEHOVA inutus na ing kanuanan, ing bie pin kapilan man.

<b>Atyu karing bante king bengi; metung a dalit king pamanyampa</b>

Oini, panuanan ye i JEHOVA, ikong anggang talasuyu nang  JEHOVA, a tatalakad king kabengian king bale nang JEHOVA. Itas yula king kabengian king bale nang JEHOVA.  At panuanan ye I JEHOVA. I JEHOVA panuanan naka manibat king Zion;  Ita ping guinawa king banua at labuad.

<b>Kapurian  karing makapagmulala nang dapat JEHOVA; kealan dang kabaldugan ding idolos</b>

Purian ye I JEHOVA.  Purian ye ing laguiu nang JEHOVA; Purian ye, Oh ikong talasuyu nang JEHOVA,  Ikong tatalakad king bale nang JEHOVA, karing patio ning bale ning kekatang Dios. Purian ye I JEHOVA; uling i JEHOVA mayap ya: Dalit kayung kapurian king keang laguiu; uling maligaya ya. Uling I JEHOVA pinili ne I Jacob king keang sarili, at ing Israel tungkul kin gsarili nangpibandian. Uling balu ku kinbg I JEHOVA marangal ya, at king ing Guinu tamu makababo ya karing angang dioses. Ing nanumang minamayap nang JEHOVA, ita depatan na, king banua at king labuad, karing dayatmalat at karing anggang kalalaman; a nung ninu ing paukiat king singo ningdanum ibat karingwakas ning labuad; a nung ninu ing gagawa karing kildap dikil king uran; A nung ninu ing palual king angina ibat karing keang simpanan pibandian; a nung ninu ing sinugat karing pangane na ning Egipto, king tau anti mu naman king lasip; A nung niu ing pepadalang tanda at makapagmulala king libutad, Oh Egipto, kang Faraon, at karing anggang talasuyu na; A nung ninu ing sinugat king dakal a bansa at mekamate karing makapayan a ari, kang Sihon a ari ding Amoreos, At kang Og a Ari ning Basan, at karing anggang kayarian ning Canaan, at binie na ing karelang gabun a peka metung a mana, metung a mana king Israel a keang balayan. Ing laguiu mu, Oh JEHOVA, manatili ya kapilan man; Ing e makakalinguan mung laguiu Oh JEHOVA, karing anggang dai.  Uling I JEHOVA atulan na ing keang balayan,  at sumisi ya tungkul karing keang talasuyu.  Ding idolos da ing bansa pilak la at guintu, a gawa ra ding gamat da ding tau.  Ating alang asbuk, dapat e la maniabi; Mata atin la, dapot e la manakit; Atin lang balugbug, dapot e la makaramdam; Ni alang nanumang pangisnawa karing karelang asbuk.  Detang gagawa karela maguing anti la ila;  Wa, ing balang metung a manalig karela.  Oh bale ning Israel, panuanan me I JEHOVA: Oh bale nang Aarong, panuanan me I JEHOVA: Oh bale ng Levi, panuanan me I JEHOVA: Ikong tatakut kang JEHOVA, panuanan ye I JEHOVA.  Mipanuanan ya sa I JEHOVA manibat king Zion, a nung ninu ing manuknangan king Jerusalem.  Purian ye I JEHOVA.

<b>Pasalamat king uli ning kayapan nang JEHOVA king Israel</b>

Oh, munie kong kapasalamatan kang JEHOVA: uling mayap ya: Uling ing keang kapakaluluan manatili kapilan man.  Oh munie kong kapasalamatan king Dios da ding dioses;  Uling ing keang kapakaluluan manatili kapilan man.  Oh minie kong kapasalamatan king Guinu ra ding guinu; Uling ing keang kapakaluluan manatili kapilan man.  Kanitang bukud mung darapat mangaragul a makapagmulala ;  Uling ing keang kapakaluluan manatili kapilan man. Kanitang king kapamilatan ning pamanalastas guewa no ding banua;  Uling ing keang kapakaluluan manatili kapilan man.  Kanitang miladlad king labuad babo ning danum ;  Uling ing keang kapakaluluan manatili kapilan man.  Kanitang guinawa karing mangaragul a sulu;  Uling ing keang kapakaluluan manatili kapilan man.  Ing aldo bang manibala king aldo;  Uling ing keang kapakaluluan manatili kapilan man.
Ing bulan at ding abutin balgn manibala king bengi:  Uling ing keang kapakaluluan manatili kapilan man. Kantan sinugat king Egipto karing karelang pangane;  Uling ing keang kapakaluluan manatili kapilan man.  At kinua na ing Israel ibat king libutad da;  Uling ing keang kapakaluluan manatili kapilan man.  King metung a masikan a gamat, at king metung a makuyatyat a takde;  Uling ing keang kapakaluluan manatili kapilan man.  Kanitang singasad king Dayatmalat a Malutu;  Uling ing keang kapakaluluan manatili kapilan man.  At peparalanan na ing Israel king libutad na niti;  Uling ing keang kapakaluluan manatili kapilan man.  Dapot sinitang ne I Faraon at ing keang ejercito king Dayatmalat a Malutu; Uling ing keang kapakaluluan manatili kapilan man.  Kanitang mitnube king balayan na king ilang;  Uling ing keang kapakaluluan manatili kapilan man.  Kanitang sinugat karing mangarangal a ari; Uling ing keang kapakaluluan manatili kapilan man.  At mekamate karing kabalitan a ari;  Uling ing keang kapakaluluan manatili kapilan man.  Kang Sihon a ari ding Amoreos;  Uling ing keang kapakaluluan manatili kapilan man. At kang Og a ari ning Basan;  Uling ing keang kapakaluluan manatili kapilan man.  At binie na ing karelang gabun a peka metung a mana ra; Uling ing keang kapakaluluan manatili kapilan man. Metung ping mana kang Israel a keang talasuyu;  Uling ing keang kapakaluluan manatili kapilan man. A nung ninu ing mekaganaka kekatamu king mababa tang pangabilian;  Uling ing keang kapakaluluan manatili kapilan man. At linigtas nakatamu karing kekatang kasalang; Uling ing keang kapakaluluan manatili kapilan man. A nung ninu ing babie pamangan karing anggang laman; Uling ing keang kapakaluluan manatili kapilan man. Oh munie kong kapasalamatan king Dios ning banua;  Uling ing keang kapakaluluan manatili kapilan man.

<b>Pagsalbat a ding miugse Babilonia</b>

Karing lele ding ilug ning Babilonia, karing linukluk tamu, wa, kiniak tamu, Inyang libutad da ding timbu na niti sinabit tala ding kekatang alpa. Uling karin detang minijag kekatamu miniawad lang dalit kekatamu, At detang kekatamu sinira inaduananan dakatang saya, ngara,  Dalitan yukeng metung karing dalit ning Zion.  Makananu tamung idalit ing dalit nang JEHOVA KING METUNG A ALIWANG LABUAD? NUNG AKU KALINGUAN DAKA, Oh Jerusalem, Pabustan mung kalinguan ning wanan kung gamat ing keang senayan. Pabustan mung mipakat yaing idla ku king ngalangala nig kakugn asbuk, Nung aku e raka ganakan; Nung e ke pilinan ing Jerusalem lapo king makabukud kung tula. Ganakan mu, Oh JEHOVA, salang karing anak ning Edom. Ing kayaldawanan na ning Jerusalem;  A nung ninu ding sinabi, Lasakan ya, lasakan ya, Angga pin king pitatalakaran na.  Oh anak nang babi ning Babilonia, a nung ninu ing sukat siran, Maguing maligaya, itang mablas keka a anti mo ing sinuy mu kekami.  Maguing maligaya ya, itang kuma at mibagsak karing kekang mangalatinganak king roca.

<b>Pamipasalamat king pamamie nang lub JEHOVA; metung a dalit nang David</b>

Pasalamat ku keka king mabilug kung pusu:
King arapan da ding dioses aku dalit kung kapurian keka.  Samba ku king nangan na nig banal mung templo,  At pasalamat ku king kekang laguiu uli ning kekang kapakaluluan at kinguli ning katutuan mu: Uling peparagul mu ingamanu mu king babo ning mabilug mung lagyu.  King aldo a minaus ku pekibatan muku,  Pepatatagan muku king sikanan a atiu king kakung kaladua.  Ding anggang ari ninglabuad pasalamat la keka, Oh JEHOVA,  Uling dimdam do ding amanu na naing asbuk mu.
Wa, dlit la karingparalan nang JEHOVA; Uling maragul ing ligaya nang JEHOVA. Uling aguiamang I JEHOVA matas ya, makanian man atin yang pakundangan karing mangababa; Dapot ding palalu akikilala no manibat king makarayu. Aguiamang lumakad ku king lubtad ningkaligaligan, biayan mukung miuman; Yatyat me ing keang gamat salang king mua ra ding kakung kasalanan, At iligtas naku ning wanan mung gamat.  Pasakdalan nang  itang makatungkul kaku: Ing kekang kapakaluluan, Oh , manatili kapilan man, E mo paimburisan ding dapat da ding sariling gamat mu.

<b>Ing panga-atiu an king sabla at ing ganap a kabiasnan na ning Dios; kingpekapun a musico; metung dalit nang David</b>

Oh , siniasat muku, t akilala muku. Ika balu mu ing pamaglukluk ku at ing kakung pamanalakad; Atatalastas mu ing kaisipan ku king marayu. Sisiasatan me ing kakung daklat at ing kakung pamagkera, At kakilala mo ding sabla kung dalan. Uling alang metung a amanu king kakung dila, Dapot, oini, Oh , balu mu iti ngan. Kilung muku king gugulutan at king arapan, At timpak me ing kekang gamat kaku. Ing anti kanitang beluan biniang  milalung makapagmulala kaku; Matas iti, e ku malayaring ayabut. Nu ku ume a manibat king kekang Espiritu? Oh nu ku tumakas manibat king kekang arapan? Nung mukiat ku karin, banua, ati ka karin: Nung gawan ke ing pagkeran ku king Sheol, oini, ati ka karin. Nung kuanan kula ding baguius ning abak, At manuknangan ku karing kawawakasan nang dake ning dayatmalat; karin man pin ing gamat mu tairan naku, At ing wanan mung gamat talanan naku. Nung sabian ku, Tune ing dalumdum takapan naku. At ing sala king makapatulug kaku maguing bengi; Ing dalumdum man pin e makasalikut keka, Dapot ing bengi saslat a anti mong aldo: Ing dalumdum at ing sala milulupa mu keka. Uling guewa mula ding kakung dake makalub: Tikpan muku king bale pungul nang indu ku.  Aku pasalamatan daka; uling makatakut at makapagmulala ing pagngalalang ku: Makapagmulala la ding dapat mu; At ita ing kaladua ku pangabaluan nang mayap. Ing balangkas ku e makasalikut keka, Inyang malalang ku king lijim, At makapagmulalaku pangayari karing mababa nang diling dake ning labuad.  Ikit da ding kekang mata ing kanakung sangkap a alang angyu; t king libru mu pawing makasulat la, guiang pang ding aldo a mituldu dikil kaku, kanitang ala pa metung man karela.  Kaulaga ra naman din gakisipan mu kanaku, Oh Dios!  Karagul na ning kabilugan da! Nung bilangan kula, maiguit la king kabilangan na ning balas: Ngening miguising ku, ati ku mu kayabe.  Ala ping pangakabla king paten mula ding marawak, Oh Dios: Kawanian yuku uli nit, ikong lalaking mau iking daya. Uling maniabi lang marawak salng keka, At ding kekang kasalang gagamitan de ing laguiu mu kijn galnag kabaldugan. E ko wari kasaman, Oh JEHOVA, detang keka masama? At e ku wari melungkut karetang dtatalakad a salang keka?  Kasaman kula king sakdal a mua: Meguing kaku lang kasalan.  Siasatan muku, Oh Dios, at kilalanan me ingpusu: Subukan muku, at kilalanan mu ing kaisipan ku. At lawan mu nun gating marawak a dalan kanaku, At tairan muku king dalan a alang kapupusan.

<b>Panalangin king pangapanlualu salang karing manligalig; king pekapun a musico; metung a dalit nang David</b>

Iligtas muku, OH JEHOVA, king marawak a tau;  Ingatan muku king mapamiglang tau: A nung ninu ding magnasang marawak king pusu ra; Alang patugut mititipun lang makapamisan dikil king pamakipamuk. Tinais de ing karelng dila a anti ong metung a ubingan;  Ing kamandag da ding kamamalu atiu karing labi ra.  (Selah)  Ingatan mu ku, Oh Jehova, karing gamat da ding marawak; Ingatan muku king mapamiglang tau; A migimbut ilili no ding kanakung lakbang.  Ding palalu misalikut lang metung a silu dikil kanaku, at tali; Miladlad lang metung a lambat king lele ning dalan; Miumang lang parate dikil kaku.  (Selah) Aku sinabi ku kang Jehova, Ika ing kanakung Dios: Pakiramdaman mu ing siwala ning kakung pamanigapu, Oh Jehova.  Oh Jehovang Guinu, a sikanan na ning kaligtasan ku.  Tikpan me ing buntuk ku king aldo ning pamipamuk.  E mu ipagkalub, Oh Jehvoa, ing nasa na ning marawak; E mu pabustan misundu ing marawak nang kalalangan, magkang magmaragul iti. (Selah) Dikil king buntuk da ding kukubkub kaku king makapatulug.  Pabustan mung takpan nala ning kamulangan da ding sarili rang labi.  Pabustan mong mabaldug karela ding baying mikakalabkab: Pabustan mung miugsi la king api, Karing malalam a kulkul, bang e no makapibangun.  Ing mapaniabing marawak e ya mitatag king labuad: Ing dewakan dakpan ne ing mapamiglang lalaki baneng iragsa.  Balu ku king I Jehova alalayan ne ing magkakasakit king keang pisasabian. At ing justicia dikil king magkailangan.  Alang pangakablang pasalamat la ding matulid king laguiu mu: Ding matulid manuknangan la king kekang arapan.  

<b>Metung a panalangin king bengi tungkul king pamagbanal at pangapanlualu; metung a dalit nang David</b>

Jehova, minaus ku keka; mamalagua ka kaku; Pakiramdaman mu ing siwala ku, ngening maus ku keka.  Pabustan mung mibili ing panalangin ku a anti mong labun kin arapan mu; Ing pamitas karing gamat ku a anti mong labun king arapan mu; Ing pamitas karing gamat ku a anti mong daun king gatpanapun.  Mibili kang metung a bante, Oh Jehova,  king arapan ning kakung asbuk; ingatan me ing pasbul da ding labi ku.  E me yuyungyung ing pusu ku king nanumang marawak a bague,  Bang dapat mangarawak a dapat a kayabe ra ding tau a darapat marawak: At e muku pabustan mamangan king karelang malabung a pamangan.  Pabustan mung sugatan naku ning matulid, maguing anting laru king buntuk; E mu pabustan tangguian ning buntuk ku iti; Uling aguiang king karelang dewakan ing kakung panalangin misundu.  Ding karelang ukum miugse la karing lele na ning roca; At damdaman do ding kanakung amanu; uling mayumu la.  Nung makananung ngening ing metung sasarulan na at pamaligtad na ing gabun, Makanian lang mangakalat ding butul mi king asbuk na ning Sheol.  Uling ding mata ku makadangat la keka, Oh Jehovang Guinu; Keka ku magsantung; e me lalakuan ing kaladua ku a magsarili.  Ingatan muku king silu a inumang da dikil kaku, At karing silu ra ding mapaniapat marawak.  Pabustan mong mabaldug ding marawak karing karelang sariling lambat. Kabang mitatakas ku.  

<b>Panalangin king pamaniawad saup king oras ning kaligaligan; Masquil nang David, inyang atiu king lukib: metung a panalangin</b>

Daralung ku kang Jehova king kanakung siwala; King kanakung siwala kang Jehova daraptan ku ing kakung pamagamuamu.  Ibubulus ku king arap na ing kakung dalung; Papakit ku king arapan na ing kakung kaligaligan.  Inyang ing kakung espiritu mangalambut ya king lub ku, Balu me ing kakung daklat.  King dalan a kakung lalakaran.  Misalikut lang metung a silu dikil kaku.  Lumawe ka king wanan ku, at lawan mu; Uling alang taung makakilala kaku; Santungan kekulangan ku; Ala ninumang tau a miningat king kaladua ku.  Dinalung ku keka, Oh Jehova; Sinabi ku, Ika ing kakung santungan, Kanakung dake king labuad da ding mabie.  Pakiramdaman mu ing kakung dalung; Uling bina kung mibaba: Iligtas muku karing liligalig kaku; Uling masikan la kaku.  Ilual me ing kaladua ku king sukulan, Bakung makapasalamat king laguiu mu: Ding matulid kubkuban daku; uling ika dapat kang binang labislabis kanaku.

<b>Panalangin king pangaligtas at pangaalalayan; metung a dalit nang David</b>

Pakiramdaman mu ing kakung panalangin, Oh Jehova; pakiramdaman mu ing kakung pamagamuamu: King kekang katapatan pakibatan muku, at king kekang katuliran.  At e ka lulub king kayatulan a kayabe na ning kekang talasuyu; Uling king kekang panimanman alang taung mabie a matulid.  Uling ing kasalang ligaligan ne ing kaladua ku; Sigatan ne ing bie ku king gabun: Pepatuknangan naku karing madalumdum a karinan, a anti mo detang maluat nang mete.  Inya pin manglambut ya ing espiritu ku king lub ku; Ing kakung pusu king lub ku ulila ya, Aganaka ko ding aldo minuna; Pibulebulayan ko ding anggang dapat mu; Misipisip ku king dapat da ding gamat mu.  Lidlad kula ding gamat ku kea: Ing kakung kaladua kakau ya keka, anti mong metung a mapagal a labuad.  (Selah) Magmalagua kang pakibatan muku, Oh Jehova; ing kakung espiritu mangalambut ya: E me sasalikut ing lupa mu kaku; Magkang maguing kalupa raku detang tutulandung king kulkul.  Iparamdam mu kaku ing kekang kapakaluluan king abak; Uling keka ku manalig: Ipakilala me kaku ing dalan a sukat kung lakaran; Uling tatas ke ing kakung kaladua keka.  Iligtas muku, Oh Jehova, karing kasalang ku: Tumakas kung ume keka bang isalikut muku.  Ituru mukung dapat king kaburian mu; Uling ika ing kakung Dios: Ing kekang Espiritu mayap ya; Patnubayan muku king labuad ning matulid.  Ibawi muku, Oh Jehova, king uli na ning laguiu mu:  King katuliran mu ilako me ing kaladua ku king kalingasngasan.  At king kapakaluluan mu angganan mo ding kasalang ku, At lipulan mula ding anggang pasakit king kaladua ku; Uling talasuyu muku.

<b>Panalangin king pangasaguip; metung a masayang balayan a mipasiag a kasalesayan; metung a dalit nang David</b>

Nuan ya i Jehova a kanakung roca, A nung ninu ing mituturu karing gamat ku king pamakipamuk, At ding taliri ku bang makilaban: Kakung kapakaluluan, at kakung katibayan, Kakung matas a batiawan, at kakung talapagligtas; Kakung kalasag, at ya a nung kenu ku magsantung; A ya ing pasuku king kakung balayan lalam ku.  Jehova, nanu ya ing tau, bameng kilalanan?  O ing anak ning tau, bang paulagan me? Ing tau anti yang alang kabaldugan: Ding keang aldo anti la mong metung a anino a lalabas.  Iduku mula ding kekang banua, Oh Jehova, at kuldas ka: Tagkilan mo ding bunduk, at masuk la.  Salbad kang kildap, at ikalat mula; itubud mula ding kekang uyung, at ligaligan mula.  Yatyat me ing kekang gamat manibat babo; Saguipan muku, at iligtas muku king maragul a danum, King gamat da ding tau king aliwang labuad; A ing karelang asbuk maniabi yang piraya, At ing karelang wanan a gamat wanan neng gamat ning kalaraman.  Dalit kung metung a bayung dalit keka, Oh Dios:  King salterio a maki apulung cuerdas dalit kung kapurian keka.  Ika ya a babie kaligtasan karing ari; A nung ninu ing sasaguip kang David a keang talasuyu king maniugat a talibung.  Saguipan muku, at iligtas muku king gamat da ding tau king aliwang labuad.  A ing asbuk da maniabi yang piraya.  At ing wanan dang gamat wanan neng gamat ning kalaraman.  Nung ding kekeng anak a lalaki maguing anti lang tanaman a tinubu king karelang kayanakan.  At ding kekeng anak a babai anti la mong batung paniuluk a penitsuran agpang king aske na ning metung a palacio; Nung ding kekeng kamalig mitmu la, a atin la king sarisaring bague, At ding kekeng tupa manganak lang libu-libu at apulung libu karing kekeng marangle;  Ngening ding kekeng vaca maki pusan lang miamasamas; Ngening alang maglub at pamaglual king pamilabanlaban, At ala nang tagulele karing kekeng dalan: Maligaya ya ing balayan a atiu king anti kaniting pangabilian; Wa, maligaya ya ing balayan a ing Dios na I Jehova.

<b>Mepuri ya I Jehova tungkul king keang kayapan at kayupayan; metung a dalit a pamamuri; nang David</b>

Aku parangalan daka, Dios ko, Oh Ari; At panuanan ke ing laguiu mu angga king kapilan pa man.  King balang aldo aku panuanan daka; At purian ke ing laguiu mu angga king kapilan pa man.  Maragul ya I Jehova, at dapat yang purian; At ing keang degulan e ataruk.  Ing metung a dai igale no ding dapat mu king metung a dai. At ipasiag no ding makapayan mung dapat.  King maligayang kamalan na ning kekang puri, At karing makapagmulalang dapat mu, karin ku mibule.  At ding tau maniabi la king kapayan da ding kekang makapangilabut a dapat; At ipasiag ku ing kekang degulan.  Ibulalag da ing pamigaganaka king maragul mung kayapan.  At dalit la king kekang katuliran.  I Jehova malam ya, at mitmu king pakalulu; Banayad king pamimua, at maragul ya king kapakaluluan.  I Jehova mayap ya karing sabla; At ding keang malambut a pakalulu atilu karing anggang dapat na.  Ding anggang dapat mu pasalamat la keka, Oh Jehova; At ding kekang banal purian daka.  Maniabi la king ligaya na ning kekang kayarian.  At maniabi la king kekang kayupayan; Bang mipakilala la karing anak ding tau ding makapayan nang dapat, At ing ligaya ning kamalan na king keang kayarian.  Ing kekang kayarian metung yang kayarian a alang kapupusan, At ing kekang sasakupan manatili karing anggang dai.  Tatas nong Jehova ding anggang miraragsa, At tatalakad nala detang anggang misusubasub.  Ding matar ra ding sabla manaya la keka; At babie mu karela ing pamangan da king panaun a makatuldu.  Bubuklat me ing gamat mu.  At pakabsian mu ing kapagnasan na ning baling bague a mabie.  I Jehova matulid ya karing anggang dalan na, At malam ya karing anggang dapat na.  I Jehova malapit ya karetang anggang mamaus kea, Karetang anggang mamaus kea king katutuan.  Tuparan na ing nasa ra ding tatakut kea; Anti mu naman pakiramdaman na ing dalung da, at iligtas nala.  I Jehova ingatan nala ding anggang lulugud kea; Dapot ding anggang marawak lipulan nala.  Ing kanakung asbuk sabian na ing kapurian nang Jehova; At pabustan a ding anggang laman purian de ing laguiu nang banal angga king kapilan pa man.

<b>Kapurian kang Jehova a maragul a talasaup</b>

Purian ye I Jehova,  Purian me I Jehova, Oh kaladua ku.  Kabang mabie ku purian ke I Jehova:  Dalit kung kapurian king Dios ku anggang atin kung pangatau.  E yu bibili ing kapanaligan yu karing principes.  Ni king anak da man ding tau, a nung kaninu ala ing saup.  Milalako ing pangisnawa na, magbalik ya king keang gabun; Kanita kabud aldo ita mawala ing kaisipan na.  Maligaya ya itang ing saup nay a ing Dios nang Jacob.  A ing kapanayan na atiu kang Jehova a Dios na: A guinawa king banua at labuad, King dayatmalat, at king anggang atiu karin; A mimingat king katutuan angga king kapilan pa man; a darapat justicia dikil karing mayayalipit; A babie pamangan karing danupan.  I Jehova bubulus nala ding makasukul; I Jehova mumulat no mata ding bulag;  I Jehova babangun nala ding misusubasub;  Luluguran nong Jehova ding matulid; Ingatan nong Jehova ding tau king aliwang labuad; Itatas ne ing ulilang tata at babaing mebalu; Dapot tutumbalik na ing dalan da ding mangarawak.  I Jehova magari ya king kapilan pa man, Ing kekang Dios, Oh Zion, karing anggang dai.  Purian ya I Jehova.

<b>Kapurian king pangasubli ning Jerusalem at pangapala</b>

Purian ye I Jehova;  Uling mayap ing dalit kapurian king kekatang Dios; Uling maligaya, at ing kapurian mebinang mayubu.  I Jehova tatalakad ne ing Jerusalem; Titipunan nalang makapamisan ding makasakuil king Israel.  Pakayapan ne ing malalaso pusu.  At tatalian no ding karelang sugat.  Bibilangan na ing kabilangan da ding batuin; Ausan no ila ngan karing karelang laguiu.  Marangal ya ing kekatang Guinu, at makapayan king kayupayan; Ing keang pamanalastas e asaguiran.  I Jehova tatas nala ding mamu lub; Bababa nala king gabun ding marawak.  Dalit kayu kang Jehova kagum ning kapasalamatan; Dalit ko king alpa king pamamuri king kekatang Dios.  A nung ninu ing tatakap lulam karing banua, A nung ninu ing misasadiang uran king labuad, A nung ninu ing patubung dikut babo ding bunduk.  Babie ya king lasip king keang pamangan,  At karing malutub awak a kaklis.  E ya tutula king sikanan na ning kabayu; E ya sasaya karing puad na ning metung a tau.  I Jehova tutula ya karetang tatakut kea,  Karetang manalig king keang kapakaluluan.  Purian me I Jova, Oh Jerusalem; Purian me ing Dios mu, Oh Zion.  Uling pepatibe nala ding pasabat da ding kekang pasbulan dalan; Pepanuanan nala ding kekang anak kilub mu.  Darapat yang kapayapan karing kekang angganan; Kakatmuan naka king mayap nang dili ning trigo.  Ipapabal na ing keang kautusan keti king babo ning labuad; Ing keang amanu pupulaing binang masalusu.  Babie yang nieve a anti mong bulbul tupa; Ya sasambulat na ing ulap anti mong abu.  Yatsa na ing keang hielo anti mong bual: Ninu ing mitalakad king arapan na ning keang dimla? Ipapabal na ing keang amanu, at lalasawan nala: Patiupan na ing keang angina, at ing danum mamagus.  Papakit na ing keang amanu kang Jacob.  Ding keang tuntunan at ding keang kautusan king Israel.  E ya dinapat makanian king kaisanumang bansa; At dikil karing keang kautustan, e ro akilala.  Purian ye I Jehova.

<b>Ing sablang lelangan meaus muri kang Jehova</b>

Purian ye I Jehova.  Purian ye I Jehova maniabat karing banua: Purian ye karing katasan.  Purian ye, ikong anggang angeles na: Purian ye, ikong mabilug nang ejercito.  Purian ye, aldo at bulan: Purian ye, ikong anggang batuin na ning sala.  Purian ye, ikong banua ra ding banua, At ikong danum a atiu babo ding banu.  Paburen yong purian de ing laguiu nang Jehova; Uling minutus ya; at ila melalang la, Tinatag na no man angga king kapilan man: Ya guinawa yang metung a kautusan a e lilipas.  Purian ye I Jehova manibat king labuad, Ikong ganid king dayatmalat, at sablang kalalaman; Api at granizo, nieve at singo; Angin a babaguiu, tutuparan da ing keang amanu; Bunduk at sablang bunduk-bundukan; Mapamungang dutung at sablang cedro; Lasip at sablang animan; Bague a gagapang at ayup a susulap; Arian ning labuad at sablang balayan; Principes at sablang ukum ning labuad; kayanakan a lalaki at dalagang alang bakas; Matuang lalaki at anak.  Paburen yong purian de ing laguiu nang Jehova; Uling ing keang laguiu sarili nang makasaplala; Ing keang ligaya makaiguit king labuad at karing banua.  At tinas ne ing sagu na ning keang balayan.  Ing kapurian da ding sablang keang banal; karing anak na pin ning Israel, metung a balayan a malapit kea.  Purian ye I Jehova.

<b>Meaus ing Israel bang Muri kang Jehova</b>

Purian ye I Jehova.  Idalit ye kang Jehova ing metung a bayung dalit, At ing keang kapurian king kapamisanan da ding banal.  Paburen ya ing Israel a magsaya ya kanitang linalang kea: Paburen yong magsaya ding anak na ning Zion king karelang Ari.  Paburen yong purian de ing laguiu na king terak:  Paburen yong dalit kapurian dea king salterio at alpa.  Uling I Jehova tutula ya king keang balayan: Pasantingan ne ing mamu lub king kaligtasan.  Paburen yo ding banal a tumula la king ligaya: Paburen yong dalit king tula karing karelang pagkeran.  Paburen yung mibili king karelang asbuk ing mangatas a kapurian king Dios, At ing metung a talibung a adua taram king karelang gamat; Bayang dapat pamanablas karing bansa.  At parusa karing balayan; Bang talian dong talikala ding karelang ari, At ding karelang makamal karing panaling bakal; Bang daptan na karela ing atul a makasulat: King dangalan a iti atin la ding sabla nang banal.  Purian ye I Jehova.

<b>Aus bang purian ya ing Dios king pamamilatan da ding titigtigan king musica</b>

Purian ye I Jehova.  Purian ye ing Dios king keang santuario: Purian ye king kalaganapan na ning keang upaya.  Purian ye dikil karing makapayan nang dapat: Purian ye agpang king keang binang sakdal a degulan. Purian ye king katni na ning pakakak; Purian ye king salterio at alpa.  Purian ye king pandareta at terak; Purian ye karing titigtigan a maki cuerdas at pitu.  Purian ye karing matning cimbalo: Purian ye karing matas a katning cimbalo.  Purian de sa ding
anggang bague a maki pangisnawa I Jehova.  Purian ye I Jehova.







 

 



<b>DING KASEBIAN</b>

 
<b><lbl>1</lbl></b> Ding kasebian nang Solomon a anak nang  David, a ari ning Israel: 
Bang abalu ing kabiasnan at turu; 
Bang apibule la ding amanu na ning pamanalastas; 
Bang atanggap ing turu king biasing pamakiutus, 
King katuliran at justicia, at matulid; 
Bang munie tenakan karing alang balu,
King kayanakan a lalaki beluan at kapantasan:
Banang damdaman ning taung biasa, at miragdaganan ya king pamangilala;
At bang ing taung maki pamanalastas kumit yang mangayap a usuk:
Bang atalastas ya ing metung a kasebian, at ing metung a pakitulad,
Ding amanu na ning biasa, at ding karelang maralumduman a waga,
Ing takut kang Jehova ya ing kamumulan ning beluan; Dapot ing mangmang umisan na ing kabiasnan at turu.  Anak ku, pakiramdaman mu ing turu nang ibpa mu, At e mu paimburisan ing kautusan nang indu mu: 
Uling maguing metung lang putung na ning kalam king buntuk mu; 
At talikalang kuintas king batal mu.
Anak ku, nung siluan daka ding makasalanan,
E mu tutulutan.
Nung sabian da, Tuki ka kekami,
Tara maniabat tamu king pamibubung daya;
Tara magsalasalikut tang gulung dikil king alang nanumang kasangkanan king alang malit kasalanan;
Akmulan talang mabie anti mo ing Sheol, 
At mabilug, a anti mo detang kukuldas king kulkul; 
Manakit tamung mangaulagang pibandian;
Katmuan tala ding kekatang bale king samsam; 
Yatsa mu ing kekang kapalaran a makayabe kekami; 
Mika atin tamu ngang miabeabe metung mung bulsa: 
Anak ku, e ka lalakad king dalan a kayabe ra; 
Kawatan me ing bitis mu king karelang dalan;
Uling ding karelang bitis pupulai nangan king dewakan.  At magmalagua la king pamibubung daya.  
Uling alang kabaldugan a miladlad ya ing lambat
King panimanman na ning isanumang ayup;
At deti makayabang la king sarili rang daya;
Maniabat lang gulung dikil karing sarili rang bie,
Makanian ing lakad na ning baling metung a matako king pakinabang;
Ilalako ne bie ing maki bandi kaniti.  
Ing kabiasnan kukulisak masikan king dalan;
Isisikan na ing keang siwala karing maliwalas a karinan;
Kukulisak ya king maliwalas a dalan a nung nukarin ing pamisagana; 
King pilubluban da ding pasbulan dalan, 
King ciudad, gagkas no ding keang amanu: 
Nu anti luan, a ikong alang balu, luguran yu ing kealan balu?
At ding talapanyunu tutula la king pamanyunu,
At ding mangmang mimumua la king beluan?
Mibalik kayu king kakung pamamawal;
Oini, itugtug ke ing kakung espiritu kekayu; 
Ipakilala ko kekayu ding kakung amanu.
Uling minaus ku, at tinanggui kayu; Inatyat ke ing gamat ku, at alang taung pepakundangan;
Nung e binili yu king ala ing anggang usuk ku,
At ala kong birian king pangamanu ku:
Maili ku naman king aldo na ning kasakitan yu; 
Manyunu ku nung dating na ing kekong takut;
Ngening ing kekong takut daratang a anti mong metung a baguiu,
At ing kekong kasakitan daratan a anti mong metung a alisus;
Ngening ing kagutgutan at pamagsalbat dating kekayu.  
Kanita maus la kanaku, dapot e ku makibat;
Panintunan dakung masipit, dapot e raku akit.
Anti ning kesaman da ing beluan,
At e ra pinili ing takut kang Jehova,
Ala lang birian king kanakung usuk, 
Inumis da ing sabla kung pamamawal;
Uli na niti mangan la king bunga na ning karelang sariling dalan,
At kumabsi la karing sarili rang kalalangan.
Uling ing pamipainggulut na ning alang balu patayan nala,
At ing kanawan dang alang kaingatan ding mangmang lasak karela.
Dapot ing ninumang makiramdam kanaku manuknangan yang panatag.
At maguing tajimik ya a alang takut king dewakan.

<b><lbl>2 </lbl></b> Anak ku, nung tanggapan mo ding kakung amanu,
At ibili mo ding kakung kautusan a kayabe mu;
Nanupata ikiling me ing kekang balugbug king kabiasnan,
At ijilig me ing kekang pusu king pamanalastas;
Wa, nung dalung ka king pamangilala, 
At isikan mu ing kekang siwala king pamanalastas;
Nung panintunan mung anti mong pilak,
At salugsugan mung anting pibandian a makasalikut:  
Kanita atalastas mu ing takut kang Jehova,
At atuklasan mu ing beluan king Dios,
Uling I Jehova babie yang kabiasnan;
King asbuk na manibatan ing beluan at pamanalastas:
Ibibili na ing malinis a kabiasnan dikil karing matulid;
Metung yang kalasag karetang lalakad king katapatan;
Banong abanten ding daklat na ning justicia,
At aingat ne ing dalan da ding keang banal.
Kanita atalastas mu ing katuliran at justicia,
At katapatan, wa, ing baling mayap a daklat.
Uling ing kabiasnan lungub king kekang pusu,
At ing beluan maguing mayubu king kekang kaladua;
Ing kapantasan magbante keka;
Ing pamanalastas ingatan naka:
Banakang iligtas king dalan na ning dewakan,
Karing lalaki a maniabi karing makalikung bague;
A paimburis king daklat na ning katuliran,
Bang lumakad karing dalan ning karalumduman;
A nung ninu ding tutula king pamaniapat dewakan,
At matutula king kalikuan da ding marawak,
Ding bukut kariang karelang dalan,
At makalisia la karing karelang daklat:
Banakang iligtas king e kakilalang babai,
King aliwa ping balen a mitataru karing keang amanu;
A paimburis king kakaluguran na ning keang kayanakan,
At kakalinguan na ing tipan na ning keang Dios;
Uling ing keang balen miyuyungyung ya king kamatayan,
At ding keang daklat tuturu la karing mete;
Alang mibabalik pasibayu karing mame kea,
Ni e ro kamtan ding daklat na ning bie:
Bakang lumakad king lakad da ding mayap a tau,
At aingat mula ding daklat da ding matulid.
Uling ing matulid manuknangan ya king labuad,
At ing sakdal manatili ya kaniti.  Dapot ing marawak mikawani ya king labuad,
At ing taksil mabagut ya kaniti.

<b><lbl>3 </lbl></b> Anak ku, e mu kakalinguan ing kanakung kautusan;
Nung e ingatan no sa ning kekang pusu ding kanakung utus;
Uling ing kekaban da ding aldo at ding banua na ning bie,
At ing kapayapan, iragdag da keka.
E mu paburen a ing ganaka at ing katutuan paimburisan daka:
Itali mula king batal mu;
Isulat mula king dulang na ning kekang pusu;
Kanita manakit kang kalam at mayap a pamanalastas
King panlalawe na ning Dios at ning tau,
Manalig ka kang Jehova king mabilug mung pusu.
At e ka magsandal king kekang sariling pamanalastas: 
Pakilala me karing anggang lakad mu,
At ituru nala ding kekang daklat. 
E ka sana biasa karing sarili mung mata;
Tumakut ka kang Jehova, at kawani ka king dewakan:
Maguing sikanan ya king kekang pusad
At utak karing kekang butul.
Parangalan me I Jehova king keng pibandian,
At karing mumunang bunga ning anggang pupul mu; 
Kanita kumatmu la ding kekang kamalig king banding dakal,
At ding kekang kawa lumapo la king bayung alak.
Anak ku, e mu umisan ing pamamarusa nang Jehova;
Ni sumawa man king keang pamangamanu:
Uling nung ninu ing kaluguran nang Jehova ita pangamanuan ne, 
Anti mo ing metung a ibpa king anak a keang luluguran.
Maligaya ya ing tau a manakit kabiasnan,
At ing tau a magkamit pamanalastas.
Uling ing pakinabang na niti mayap a maiguit king pamakinabang king pilak,
At ing tubu na niti maiguit king guintung dalise.
Maulaga yang maiguit karing rubi;
At ala karing bague a malyari mung apagnasan a apakitulad kea.
Ing kekaban da ding aldo atiu king wanan nang gamat;
King kaili nang gamat ding pibandian at dangalan.
Ding keang dalan dalan la king kaligayan.
At ding anggang daklat na kapayapan la.
Metung yang dutung na ning bie karetang tatalan kea;
At maligaya ya ing baling metung a papanatili kea.
I Jehova king pamamilatan na ning kabiasnan telakad ne ing labuad;
King pamamilatan ning pamanalastas tinatag no ding banua.
King pamamilatan na ning keang beluan ding kalalaman mebusbus la,
At ding katasan papatak da ing ambun.
Anak ku, e mo pabustan kakawani karing kekang mata;
Ingatan mu ing malinis a kabiasnan at kapantasan:
Nanupata maguing bie la king kekang kaladua,
At kalam king kekang batal.
Kanita lumakad kang panatag king kekang lakad,
At ing kekang bitis e ya mitisud.
Ngening makakera ka, e ka mitakutan:
Wa, magkera ka, at ing kekang pamanudtud maguing maniman.
E ka mitakutan king biglang takut. 
Ni king pangailang na man ning marawak, ngening daratang ya:
Uling I Jehova maguing keka yang katiwalaan,
At ingatan ne ing kekang bitis king pangarakap.
E mu pagkait ing mayap karetang nung nu mangaintulid,
Ngening atiu king kayupayan na ning kekang gamat bang daptan mu iti.
E mu sasabian king kalupa mung tau, Ume ka, at mibalik kang pasibayu,
At bukas ku munie;
Ngening atiu keka iti king siping mu.
E ka mikakatsang dewakan salang king kalupa mung tau, 
Anti ning manuknangan yang panatag king siping mu.
E ka makiamanu king metung a tau king alang kasangkapan,
Nung e ya dinapat makapanasakit keka.
E ka didiria king taung mapamigla, 
At ala kang pipilinan karing keang dalan.
Uling ing makaliku metung yang makasumami kang Jehova;
Dapot ing keang pamakikaluguran mamantabe karing matulid.
Ing sumpa nang Jehova atiu king bale na ning marawak;
Dapot panuanan  ne ing tuknangan na ning banal.
Tune susunu nala ding mapaniunu;
Dapot dirinan neng kalam ing mababa.
Ing biasa manan na ing ligaya;
Dapot ing kamarinayan ya ing pangasulung ding mangmang.

<b><lbl>4</lbl></b>  Pakiramdaman yu, anak ku, ing turu na ning metung a ibpa,
At lingunan yung pakibaluan ing pamanalastas:
Uling aku dirinan dakayu king mayap a doctrina;
E yu paimburisan ing kakung kautusan.
Uling meguing metung kung anak a lalaki kang ibpa ku,
Masampat at bukud kaluguran king panimanman nang indu ku.
At tiru naku, at sinabi na kaku:
Pabustan mung ing kekang pusu isinup no ding kakung amanu;
Ingatan mo ding utus ku, at mie ka;
Panikuanan mu ing kabiasnan, paikuanan mu ing pamanalastas;
E mu kakalinguan, ni kakawani man karing amanu na ning kakung asbuk;
E me paimburisan, at ingatan naka;
Luguran me, at ingatan naka.
Ing kabiasnan ya ing mumunang bague; inya pin panikuanan mu ing kabiasnan;
Wa, kayabe ning sablang panikuanan mu, panikuanan mu ing pamanalastas.
Isaplala me, at itas naka;
Idala naka king dangalan, ngening kaulan me.
Ibie ne king kekang buntuk ing metung a putung ning kalam;
Metung yang corona na ning leguan ing ibie na keka.
Pakiramdaman mu, Oh anak ku, at tanggapan mula ding kakung waga;
At ding banua na ning kekang bie dakal la.
Tiru raka king dalan na ning kabiasnan;
Pitnubayan daka karing daklat na ning katuliran.
Ngening lalakad ka, e la kumitid ding kekang lakbang;
At nung pupulai ka, e ka mitisud.
Talan kang matalik king turu; e mu pabustan mamako:
Kekang ingatan; uling ya ing kekang bie.
E ka lulub king daklat na ning marawak,
At e ka lalakad  king lakad da ding mangarawak a tau.
Panginlagan me iti, e ka daralan siping na niti;
Lisian me, at malaus ka.
Uling e la matudtud, nung e la mekarapat dewakan;
At ing karelang pamanudtud milalako, subali nung mekaragsa lang mapilan.
Uling kakanan de ing tinape ning dewakan,
At inuman da ing alak ning pamamigla.
Dapot ing daklat na ning matulid anti ya mo ing malablab a sala,
A alang asdal king pamanaslag angga king maguing aldo tapat.
Ing dalan na ning marawak anti mo ing dalumdum:
E ra balu ing karelang katatakiran.
Anak ku, makiramdam ka karing kakung amanu;
Ikiling me ing kekang balugbug karing kakung waga. 
E mo pabustan kakawani karing kekang mata;
Ingatan mo king busal na ning kekang pusu. 
Uling bie la karetang makatuklas karela,
At sikanan king anggang laman da.
Ingatan me ing kekang pusu king lubus a kasipagan;
Uling kaniti lulual la ding sibul na ning bie.
Ikawani me keka ing metung a mapamirayang asbuk, 
At ding mangarawak a labi idayu mo keka.
Pabustan mung ding kekang mata lumawe lang maratna,
At pabustan mung ding talukab mung mata lumawe lang matulid king arapan mu.
Gawan meng patag ing daklat da ding kekang bitis,
At pabustan mung mitatag la ding sablang dalan mu.
E ka liliku king dane wanan o king dane kaili:
Ikawani me ing bitis mu king dewakan.

<b><lbl>5</lbl></b> Anak ku, pakiramdaman mu ing kakung kabiasnan:
Ikiling me ing kekang balugbug king kanakung pamanalastas:
Bakang makaingat king kapantasan.
At bang ding labi mu makaingat la king beluan.
Uling ding labi na ning metung a babaing e kakilala tutulu ra ing pulut,
At ing keang asbuk mataluras ya pa king laru:
Dapot king katataulian mapait yang anti mong ajenjo,
Matalas yang anti mong metung a talibung a adua taram.
Ding keang bitis kukuldas la king kamatayan;
Ding keang lakbang makakalawat la king Sheol; 
Nanupata e ne akakit ing patag nang daklat ning bie:
Ding keang dalan e la patag, at e na balu iti.
Ngeni inya pin, anak ku, pakiramdaman yuku,
At e ko kakawani karing amanu na ning kanakung asbuk.
Idayu mu ing kekang lakad kea, 
At e ka lalapit king pasbul na ning keang bale;
Magkang ibie mu ing kekang puri karing aliwa,
At ding kekang banua karing mabangis;
Magkang ding tau king aliwang labuad kumatmu la king kekang sikanan,
At ding dapat mu mike la king bale na ning metung a aliwang labuad,
At magpaldas ka king tauli mung kawakasan,
Nung ing kekang laman at ing kekang katawan melaso na, 
At sabian mu, Baket kaya pikasaman ku ing turu, 
At inumis na ning kanakung pusu ing pangamanu;
Ni e ke kiniling man ing kakung balugbug karing tuturu kanaku!
Milapit ku king sablang dewakan
King libutad na ning kapulungan at ning kapamisanan.
Minum kang danum king kekang sariling paldanuman, 
At mamagus a danum king sarili mung talaga.
Ding keka waring sibul misalbag la,
At ding agus ning danum karing dalan?
Pabustan mung maguing keka lang sarili, 
At tumula ka king asawa ning kekang kayanakan. 
Anti mo ing metung a malugud a usang lalaki at ning metung a masayang usang babai,
Pabustan mung pakabsian naka karing keang salu king sablang panaun;
At parati kang magsaya king uli ning keang lugud.
Uling baket anak ku, magsaya kang kayabe me ing babaing e kakilala, 
At kumaul king kandungan na ning metung a aliwang balen?
Uling ding dalan na ning tau atilu king arapan da dking mata nang Jehova;
At papatagan no ding anggang keang daklat.
Ding sarili nang dewakan dakpan de ing marawak,
At marakap ya karing tali na ning keang kasalanan.
Mate ya king kakulangan ning turu; 
At king degulan na ning keang kamulangan mawaglit ya.
<b><lbl>6</lbl></b>  Anak ku, nung maguing kapatagan ka dikil king kalupa mung tau.
Nung pepagpa mo ding kekang gamat king metung a aliwang labuad;
Masilu ka karing amanu na ning kekang asbuk.
Daptan mu iti ngeni mu rin, anak ku, at iligtas mu ing kekang sarili,
Ya rin king ika miras ka king gamat na ning kalupa mung tau;
E mo dirinan tudtud ding kekang mata, 
Ni paiglipan man ding talukab mung mata,
Pailigtas ka a anti mong metung a usa king gamat na ning mangasu,
At anti mong metung a ayup king gamat na ning maniakap ayup.
Ume ka king panas, ikang mapagpabaya;
Pagumasdan mu ing lakad na, at magpakabiasa ka:
King bistat ala yang pekapun,
Talapagbante, o mamajala,
Misasadia yang tinape na ngening kaleldo,
At titipunan na ing pamangan na ngening papalut.
Nu anti luat matutud ka, Oh mapagpabaya?
Kapilan ka mibangun king pangatudtud mu?
Makanianman ditak pang pangatudtud, ditak pang pangaiglip, 
Ditak pang pamidaup ding gamat bang matudtud:
Kanita ing kekang kakaluluan datang a anti mong metung a mapanako,
At ing kekang kalukan anti mong metung a lalaking makasandata.
Ing metung a alang kabaldugan a tau, ing metung a tau ning dewakan,
Ya itang lalakad a ating marawak a asbuk;
A kikindat karing keang mata, a maniabi karing keang bitis,
A mamanyu ya karing keang taliri;
A pamamiraya ing king keang pusu, 
A mikakatsang alang  patugut king dewakan,
A tatanam king e pamisunis.
Inya pin dating a bigla ing keang kaligaligan;
King kabiglan na mabalbal ya, at ita alang panulu.
Ating anam a bague a pikakasaman nang Jehova;
Wa, pitu la ding makasumami kea:
Palalung mata, malaram a dila, 
At gamat a mibububu king alang kasalanan a daya;
Metung a pusu a mikakatsa karing marawak a nasa,
Ding bitis a masalusu king pamamulaing painturu king kamulangan,
Ing metung a saksing malaram a mangisnawang kalaraman,
At ting tatanam king pamitua ra ding mikakapatad.
Anak ku, ingatan mu ing utus nang ibpa mu,
At e mu paimburisan ing kautusan nang indu mu:
Itali mong makaparati king kekang pusu;
Ikuintas mula king kekang batal.
Ngening  lumakad ka, mantabe iti keka;
Ngening matudtud ka, magbante iti keka;
Ngening matudtud ka, magbante keka;
At ngening miguising ka, makisabi keka.
Uling ing utus metung a sulugui; at ing kautusan sulu;
At ding bawal ning turu dalan no ning bie:
Barakang ingatan king marawak a babai,
King taru na ning dila ning tau king aliwang labuad.
E mu pangaluguran ing leguan na king kekang pusu;
Ni e mu pabustan arakap naka karing talukab nang mata.
Uling king uli na ning metung a patutut ing metung a lalaki maguing kapisi yang tinape;
At darakpan na ning babaing makipangalugud ing mayalagang bie.
Makapagdala ya waring api ing metung a tau king keang kandungan, 
At e maruluk ing keang imalan?
O milakad ya wari ing ninuman karing mapaling baya,
At ding keang bitis e la marulok?
Makanian ya ing sisiping king asawa nang babai ning keang kalupang tau;
Ninuman ing tagkil kea e malyaring ala yang parusa.
E re umisan ding tau ing metung a mapanako, nung manako ya
Baneng pakabsian ing keang sarili ngening danupan ya:
Dapot nung magbante ya, isubli nang pitung ukdu;
Ibie na ing anggang laman na ning keang bale.
Ing magkamit king pamakipangalugud king metung a babai ala yang pamanalastas:
Ing darapat kaniti papatayan ne ing sarili nang kaladua.
Sugat la at kasiran puri ding akamtam na;
At ing keang kapintasan e mapda.
Uling ing pamangalalu ya ing kasbu na ning metung a lalaki;
At e ya pasayang king aldo na ning pamanablas.
E na balikdan ing nanumang pamanatbus;
Ni e ya man painawang matula, king bistat munie kang dakal a pagkalu.

<b><lbl>7 </lbl></b> Anak ku, ingatan mo ding kanakung amanu,
At tipunan mo ding kanakung utus keka. 
Ingatan mo ding kanakung utus at mie ka;
At ing kanakung kautusan anti mong telatau ning kekang mata.
Itali mo karing kekang taliri;
Isulat mo king dulang na ning kekang pusu.
Sabian mu king kabiasnan, Ika ing kapatad kung babai;
At ausan mung kekang kamaganak at babai ing pamanalastas;
Barakang aingat king babaing e kakilala,
King babaing tau king aliwang labuad a mitataru karing keang amanu.
Uling king awing na ning kakung bale.
Siniro ku king kakung silipan;
At linawe ku karetang alang balu,
Megumasid ku karing kayanakan, 
King metung a kayanakan a lalaking alang pamanalastas,
A daralan king dalan a malapit king keang suluk;
At mine ya king dalan a mame king keang bale,
King sisilim, king kagatpanapunan na ning aldo,
King kapitangan na ning bengi at king karalumduman.
At, oini, seganan ne ning metung a babai
A mimalan anti ing metung a paliwas, at biasa ya king lalang king pusu.
(Mainge ya at masias a lub;
Ding keang bitis e la manatili king keang bale:
Ngeni atiu karing dalan, ngeni karing mangaliwalas a karinan, 
At mamabang ya king baling suluk.)
Kanita arakap ne, at inuma ne,
At kingmetung a lupang alang marine sinabi na kea:
Ding daun tungkul karing ain king kapayapan atilu kaku;
King aldo a iti beyaran ko ding kanakung panata.
Inya pin linual ku barakang saganan,
Bang panintun keng masipit ing kekang lupa, at aku ikit daka.
Lintang ke ing kakung pagkeran a ating colchon a pemaltakan,
A megawa king imalan karin Egipto.
Pepabangluan ke ing kakung pagkeran
King mirra, aloe, at canela.
Ume ka keni, magpakabsi kata king pamilpalsinta angga king abak;
Tara magpakasaya kata king pamipalsinta.
Uling ing lalaki ala yu bale,
Miglakbe yang marayu:
Migdala yang metung a suput a salapi kea;
Muli ya king kabilugan na ning bulan.
King keraklan na ning mayumu nang amanu apausigan ne;
King katabilan da ding keang labi apilit nia mu rin.
Kanita mu rin tuki ya kea,
Anti mo ing metung a vaca a mame king pipatayan,
O anti mo ing metung a makagapus king piyuyusukan king mangmang.
Angga king taglusan ne ning metung a uyung ing keang ate;
Anti mo ing metung a ayup a magmalaguang tuturu king silu,
At e na balu king iti dikil king keang bie.
Ngeni pin, anak ku, pakiramdaman yuku,
At tumingid kayu karing amanu na ning kakung asbuk.
E ye paintulutan murung ing kekong pusu karing keang dalan;
E ko lilisia karing  keang daklat.
Uling digsa nalang sugatan ding dakal:
Wa, ding anggang pete na metung lang makapayan a ejercito.
Ing keang pibale-bale tuturu ya king Sheol,
Kukuldas ya karing silid ning kamatayan.

<b><lbl>8</lbl></b>  E wari daralung ing kabiasnan,
At papalual na ning pamanalastas ing keang siwala?
King taluktuk da ding mangatas a karinan king lele dalan,
Nung nu ding daklat misasalupung la, tatalakad ya karin;
King lele ra ding pasbulan dalan, king piluluban king ciudad,
King piluluban karing pasbul, kukulisak yang masikan:
Kekayu, Oh lalaki, mamaus ku:
At ing kanakung siwala atiu karing anak da ding tau.

 

<b>Ing pamakitipan nang David at ing kasakitan ning Israel; masquil nang Etan a Ezrahita</b>

<b><lbl>89 </lbl></b>	idalit ku ing kapakaluluan nang JEHOVA king kapilan man: Ipakilala ku king kanakuing asbuk ing pamagtapat mung karin angang dai.

Uling sinabi ku, Ing pakalulu mipatalakad king kapilan man;
Ing kekang pamagtapat itatag mu karing kabud banua.

Guinawa kung metung a tipa king kakung pinili,
Simpa ku kang David a kaakung talasuyu: 

Ing kekang bini itatag ku king kapilan pa man,
At italakad ke ing kekang luklukan karing anggang dai.	(Selah

At purian do ding banua ding kekang makapagmulala, oh  JEHOVA;
Ing keka mang katapatan king kapamisanan da ding banal.

Uling ninu ing karing banua ing atulad kang JEHOVA?
Ninukaring anak na ning makapayan ing anti mo I JEHOVA, 

Metung a Dios a makapangilabut king kapulungan d adding banal,
At dapat pitakutan yang labis karing anggang makapatulug kea?

Oh  JEHOVANG Dios da ding ejercitos, 
Ninu ing makapayan, an anti ik, Oh, JEHOVA?

At ing kekang katapatan atiu king makapatulug keka.
Pamajalan mu ing kapalaluan na ning dayatmalat:
Ngening ing alun na mibabangun, patajimikan mu.

Kekang pemimirusang mangalati ing Rahab, a anti mo in gmetung a peta;
Silbag mula ding kekang kasalang king takde na ning kekang sikanan.

Ding banua keka la, ing labuad man keka:
Ing yatu at ing anggang mangatmu ke, telakad mul

Ing paralaya at ing mauli, lelangan mula:
Ing Tabor at ing Hermnon tutula la king kekang lagulu.

Ika atin kang makapayan a takde:
Masikan ya ing kekang gamat, at matas ya ing kekan g wanan a gamat

Ong katuliran at ing justicia ilang pittakaran ning kekang luklulkan:
Ingkapakaluluan at ing katutuan manimuna king kekang luapa.

Nauan ya ing balayan a makibalu
 King masyaang siwal:
Lalakad la, Oh JEHOVA, king aslag na ning kekang lupa.

King kekang laguiu masaya la king sablang aldo;
At king kekang kalam misaplala ya 
     ing kekeng sagu.
Uling ika ing ligaya na ning karelang sikanan;
At king kekang kala, misaplala ya 
     Ing kekeng sagu.
Uling ing kekeng kelasag bandi 
Neng JEHOVA;
At ing kekeng ari king banal ne ning Israel.
Kanita miniabi ka king malikmata
Karing kekang banal,
At sinabi mu,kakung binili ing saup 
King metung a makapayan:king 
Bayaran.
Kaku yang ikit u Davida a kakung 
Takasuyu;
Linian ke king kaking banal a laru.
Nung kenu ing kanakung gamat 
Mitatag ya;
Pasiknangan na ya naman ning kakung  gamat.
E ya mamigla kea ing kasalang,
Ni e ne pasakitan man ning anak
 Ning dewakan.
At iragsa ko ding keang kasalang,.
  King arapan na,
At sugatan ko ding mua kea .
At king kakung laguiu mitas ya ing keang sagu.
Ibili kuya nanam ing gamat na king dayatmalat,
At ing wanan nang gamat na king 
Dayatmalat,
Dalung ya kanaku,Ika ing kakung 
    Ibpa
Kanakung Dios,at ing roca na ning 
   Kanakung kaligtasan.
Gawan kuya namanng pangane ku,
A peka matas dili karing ari ning 
	Labuad.
Ing kakung kapakaluluan ingatan 
Ku dikil kea king kapilan pa 	
	Man;
At ing keang luklukan anti mo ding 
	Aldo na ning banua
Nung paimburisan da ding keang 
	Anak ing kakung kautusan,
At e la lumakad karing kakung 
	Tuntnan;
Nung lapastanganan do ding kakung 
	Patupad,
At e ro ingatan ding kakung utus;
Kanita dalawan ku king tukud ing 
	Karelang pamanalangsang,
At karing pamaluka ing karelang 
Dewakan.

Dapot ing kakung kapakaluluan e ku lubus ilako kea,
Ni pibatan mang magkulang ing kakung katapatan.

Ing tipan ku e ku siran,
Ni ibayu man ing bague a linual karing kakung labi.

Misan a sinumpa ku king pamamilatan na ning kakung kabanalan:
E ku maglaram kang David:

Ing keang bini manatili ya kapilan man,
At ing keang luklukan anti ing aldo king arapan ku.

Mitatag ya mangga man king kapilan a anti mo ing bulan,
At anti mo ing tapat a saksi king banua.
				(Selah

Dapot kekang inugse at sikuil,
Meguing mikasbu ka kaing keakang linian.

Pisumamian mu ing tipan ning kekang talasuyu:
Lepastanganna me ing keang corona king pamanugse mu kaniti king gabun.

Ligpak mula ding sabla nang bakud;
Dela mula king pangasira ding keang katibayan.

Ding anggang daralan king lansangan sasamsamanan de:
Meguing metung yang kalibakan
Karing keang kasiping-siping.

Tinas me ing wanan dang gamat ding keang kasalang;
Pepatula mula ding anggang kasalang na.

Wa, beligtad me ing taram na ning keang talibung,
At e me pepatalakanaran king pamakipamuk.

Pepatuknangna mu ing keang ningning,
At sildak me ing keang luklukan king gabun.

Pepakuyad mula ding aldo na ning keang kayanakan:
Tikpan me king kamarinayan.
		(Selah

Nu anti luat,. Oh JEHOVA? Isalikut me wari ing kekang lupa king kapilan pa man?
Nu anti luat a ing kekang pamikapali mitataung anti mo ing api?

Oh kekang ganakan nun gnu anti kakuyad ing kanakung panaun:
Uling nanung kealan kabaldugan a lelangan mo ding anggang anak da ding tau!

Nanu yang tau ing mie at e yaâ€™ manakit
A makapagligtas king keang kaladua king kayupayan na ning Sheol?
			(Selah

Guinu, nu la Karin ding sadia mung kapakaluluan,
A kekang ismpa kang David king kekang katapatan?

Ganakan mu, Guinu, ing kalibakan da ding kekang talasuyu;
Nung makananu kung daralan king kandungan ku ing kalibakan da ding anggang makapayan a balayan,

A libakan da ding kekang kasalang,
Oh JEHOVA,
A nun gnu libakan do ding bakas na ning kekang linian.

Nuan ya I JEHOVA king kapilan pa man
Yanasa, at Yanasa. 

	KAPAT A LIBRU
Ing panga-alang angga na ning 
Dios at ing kekuyaran na bie ning 
Tau;metung a panalangin nang 
Moises a lalaki ning Dios

Guinu, meguing tuknangan dakang 
	Kakarinan karing sablang dai.

Bayu la linto ding bunduk,O bayu me 
	Lelangan ing labuad at ing yatu,
Manibat pin king alang angga angga
	King alang angga,ika ing Dios.

Babalik me ing tau king kasiran,
At sasabian me, Mibalik kayu,
	Ikong anak ding tau.

Uling ing metung a libung banua
	King kekang panlalawe
Anti mu ing napun ngening milabas,
At anti mu ing metung a pamaglame
	king bengi.

Daralaâ€™mula anti mo king metung a
	Bulus;anti mung metung a 	
	tudtud:

King abak lalabung ya,at tutubu;
Panga gatpanapun makutud ya,at
	malanat.

Uling matatampus kami king ke-
	kang mua
At king kekang kasbu ,aliligalig
	kami.

Binili mo dingkekeng dewakan 
	King kekang arapan,
Ding kekeng lijim a kasalanan king 
	Aslag na ning kekang lupa.

Uling ding anggang aldo mi linabas 
	La king kekang pamikapali:
Daralan mila ding kekeng banua
	King kawakasan a anti mong 
	Metung a pangaisnawang saldak.

Ding aldo ra ding kekeng banua
	Pitu lang pulung banua;
O uli na pin ning sikanan miraras 
	Walungpung banua;
Makanianman ing karelang kappa-
	Laluan kapagalan mu at ka-
	Lungkutan;
Uling malagawang lilipas,at susula-
	Po kami.

Ninung makibalu king kayupayan 
	Na ning kekang mua,
At king kekang kasbu agpang king 
	Takut a karmpatan mitungkul
	Keka?

Inya ituru mu kekami ing pamamilang 
	Karing kekaming aldo,
Baâ€™keng magkamit metung a pusu
	Ning kabiasnan.
Mibalik ka,Oh hehova;nu anti 
	Pa luat?
At sisian mu sa ing makatungkul
	Karing kekang talasuyu.

Oh pakabsian mukami panga abak 
	King kekang kapakaluluan,
Bakeng tumula at magsaya karing
	Sablang aldo mi.

Pasayan mukami agpang karing 
	Aldo a nung kapilan muke 
	Pepasakitan,
At karing banua a nung kapilan ikit
	Mi ing dewakan.

Pabustan mung mipakilala ing kekang 
	Dapat karing kekang talasuyu,
At ing kekang kaligayan karing karetang 
Anak.

At pabustan mung ing kalam na
ning Guinung kekaming Dios
	dumpa kekami;
At king dapat da ding kekeng gamat
	papagtibayan mu kekami;
Wa,ing dapat da dingkekeng gamat 
	papagtibayan mu.


<b>Ing kapanatagan na ning 
Manalig JEHOVA</b>

	Ing manuknangan king lijim nang karinan ning kakataskatasan
Manatili ya king lalam nang lilung
	Ning Mayupaya king Sabla.

Sabian ku tungul kang JEHOVA,
	Ya ing kakung santungan at
	Kakung katibayan;
Kanakung Dios,a nung kenu ku manalig.

Uling iligtas naka king silu na ning                   
	Maniakap ayup,
At king katakut-takut a salut.

Takpan naka karing keang bulbul,
At king lalam da ding keang 
	Baguius magsantung ka:
Ing keang katutuan metung a 
	Panyagka at metung a kalasag.

E ka mitakutan dikil king pangi-
	Labutan king bengi,
Ni dikil king uyung man a susulapo
	Ngening aldo;
Tungkul king kasiran a masisira 
	King kaugtuan aldo tapat.
Metung a libu miragsa la king 
	Kekang siping
At apulung libu king kekang dane
	Wanan;
Dapot e lumapit keka.ding kekang 
Pamamatula pasayan de ingkaladua ku
Mika atin ya waring pamakiabe
	Keka ingliklikan ning de-
	Waken,
A mibabalangkas kamulangan king 
	Pamamilatan ning tuntunan?

Mititipun lang makapamisan salang 
	King kaladuan na ning matulid,
At susumpa ra ing alang kasalanan a daya.
Dapot I JEHOVA meguing matas
	Keng batiawan,
At ing kakung Dios roca ne ning 
	Kakung santungan.

At dela na karela ing karelang 
	Sariling dewakan;
I JEHOVA a kekatang Dios ang-
	Ganan nala.

<b>Ing kapurian kang HEHOVA,at 
Ing kapaniwaran salang king e pa-
Maniwal</b>

       Oh lumapit kayu,tara dalit tamu
	Kang JEHOVA;

Tara gawa tamung maligayang inge
	King roca na ning kekatang 
	Kaligtasan.

Tare ume king keang arapan a maki
	Pamipasalamat;
Tara gawa tamung maligayang inge
	Kea a ating dalit.

Uling i JEHOVA metung yang 
	Maragul Dios,
At metung yang maragul a ari babo
	Ding anggang dioses.

Atilu king gamat na ding manga-
	Lalam a karinan ning labuad;
Ding katas da ding bunduk kea la
	Naman.

Ing dayatmalat kea yang guewa iti;
At ding keang gamat ilang miayus 
	King malanging gabun.

Oh lumapit kayu,tara samba tamu 
	At duku;
Tara siklaud tamu king arapan nang
	JEHOVA a Talapaglalang ke-
	Katamu:

Uling ya ing kekatang Dios,
At itamu ing balayan ning keang 
	Pastulan,at ding tupa ning 
	Keang gamat.
Ngeni Oh nung kekong pakiram-
	Daman ing keang siwala!

E ye pasiasan ing kekong pusu, a
	Anti mo king Meriba,
Anti mo king kayaldawan na ning
	Masa king ilang:

Kanitang tuksuan daku ding ke-
	Kong mangatua,
Sibukan daku,at ikit da ingkakung
	Dapat.

Apatapulung banua melungkut ku
King daing ita,
At sinabi ku,Metung yang balayan 
	A magkamali kung karelang 
	Pusu,
At e ro abalu ding kakung dalan:

Inya pin sinumpa ku king kakung 
	Pamikapali,
King e la milub king kakung kappa-
	Inawan.

<b>Metung a Aus bang Samban ya i
HEHOVA a tapat a ukum</b>

     Oh dalit kayu kang JEHOVA
	King metung a bayung dalit:
Dalit kayu kang JEHOVA ,mabilug 
	A labuad.
Dalit kayu kang JEHOVA,ing panua-
	nan ya ing keang lauiu;
Ipakilala yu ing keang kaligtasan 
	king aldo aldo

Ipasiag yu ing keang ligaya karing 
	bansa,
Ding keang makpagmulalang da-
	pat karing anggang balayan.

Uling maragul ya i JEHOVA ,at ka-
	rampatan yang purian:
Sukat yang takutan labis karing 
	anggang dioses.

Uling ding anggang dioses da ding
	balayan idolos la;
Dapot  i JEHOVA lelangan no ding 
	banua.   

Ing puri at kamalan king panga ari 
	Antiu ing arapan na:
Ing sikanan at leguan atiu king 
	Keang santuario.

Ipabandi yu kang JEHOVA ,ikong 
	Kamaganakan da ding balayan,
Ipabandi yu kang JEHOV ing ligaya 
	At sikanan.

Ipabandi yu kang JEHOVA ing ligayang
Mangaintulid king kekang laguiu:
Magdala kong metung a ain,at lungub
	Kayu karing keang patio.

Oh samban ye I JEHOVA king 
	Banal a gayak:
Pasigalgal king arapan na,mabilug 
	A labuad.

Sabian yu king libutad da ding
	Bansa ,I JEHOVA magari ya:
Ing yatu man makatatag ya a e
Atulan no ding balayan king katulitan.

Pabustan yang mamius ing dayatmalat,
	At ing mangatmu kea;

Pabustan magsaya ing marangle,at
	Ing anggang atiu kea;
Kanita dalit la tungkul king tula 
	Ding anggang dutung king ka-
	Kewan 

King arapan nang JEHOVA ;uling 
	Daratang ya,
Uling daratang ya banang atulan ing 
	Labuad
Atulan na ing yatu king katuliran,
At ding balayan king keang katu-
	Tuan.

<b>Ing kayupanan nang JEHOVA 
At ing keang sasakupan</b>

      I JEHOVA magari ya;pabustan
	Tumula ing labuad;
Pabustan magsaya ing kekaldan da
	Ding pulu.

Ding lulam at karalumduman atilu
	Makapatulug kea:
Ing katulilran at ing justicia ilang
	Katatalakaran na ning keang
	Luklukan.

Metung yang api ing manimuna
	Kea 
At durulukan no ding keang 
Kasalang king makapatulug.

Pepasalan da ding keang kildap ing 
	Yatu:
Ikit na ning labuad ,at guinalgal.

Ding bunduk melaso lang anti mong 
	Pagkit king arapan nang JE-
	HOVA,
King arapan na ning Guinu ning 
	Mabilug a labuad.

Ding banua papasiag da ing keang
	Katuliran ,
At ikit da ding anggang balayan ing 
	Keang ligaya.

Pabustan mung dumine lang sabla
	Ding susuyu karing larawan 
	A dinukit,
Ding magmayabang karing idolos:
Samba kayu kea,ikong anggang 
	Dioses .

Dimdam na ning Zion at metula ya,
At ding anak nang babai ning Juda
	Mesaya la,
Uli ning kekang kayatulan, Oh 
	JEHOVA.

Uling ika,JEHOVA, matas kang
	Dili lapo king mabilug a lauad:
Makasaplala kang maiguit a e palak
	Karing anggang dioses.
Oh ikong lulugud kang JEHOVA ,
	Pikasaman yu ing dewakan:
Ingatan nala ding kaladua ra ding 
	Keang banal;
Kea lang liligtas king gamat na ning Marawak

Mitatanam ing sala dikil king 
	Matulid 
At ing saya diko king matulid a 
	Pusu;

Tumula ko kang JEHOVA,ikong 
	Matulid;
At pasalamat ko king keang banal a
	E makakalinguan a laguiu

<b>Metung a aus bang purian ya i
JEHOVA king keang katuliran;
Metung a dalit</b>

      Oh idalit ye kang JEHOVA ing 
	Metung a bayung dalit;
Uling dinapat yang makapagmu-
	Lalang bague
Ing keang gamat a wanan ,at ing
Keang banal a takde,dinapat
Yang kaligtasan dikil kea;

Pepakilala nang JEHOVA ing ke-
 Ang kaligtasan:
Ing keang katuliran pepakilala nang
	Lubus king panlalawa ra ding 
bansa

Guenaka na ing keang kapaka-
	Luluan at ing keang katapatan 
nangan king bale na ning
	Israel:
Ikit da ding anggabg wakas ning 
	Lauad ing pamagligtas na ning
	Kekeng dios.
Dapat kong masaya inge kang
     	JEHOVA,mabilug a labuad:
Magmula kayu at dalit tungkul king 
Saya,wa,dalit kong kapurian.

Dalit kong kapurian kang JEHOVA 
	Kambe ning alpa;
Kambe ning alpa at ning siwalang 
	Kayamayama

Kambe ding pakakak at katni ning
	Corneta
Gawa kong metung a masayang 
	Inge king arapan naning Ari ,a i
	JEHOVA.
Pabustan yang ngulanguling dayat-
Malat,at ing mangatmu kea;
Ing yatu at ding manuknangan ka-
Niti;
Pabustan mung ipakpak no ning 
Bulus ding keang gamat;
Pabustan mung dalit lang miabeabeding bunduk-bundukan maka-tungkul king 
Saya
King arapan nang JEHOVA; uling 
	Daratang ya baneng atulan ing 
	Labuad:
Atulan na king katuliran ing yatu,
At ding balayan king matulid.

<b>Ing pamagalsa na ning Israel at ing pamiligtas nang JEHOVA</b>

<b><lbl>106</lbl></b>  Purian ye i JEHOVA.
Oh pasalamat ko kang JEHOVA; uling mayap ya:
Uling ing keangkapakaluuanmanatili kapilanman.

Ninung malyaring gunkas karingmakapayan nang dapat JEHOVA.
O makapakilala king mabilug nang kapurian?

Nuan la ding misisimpan kingjusticia,
At ing darapat katuliran king sablang panaun.

Ganakan muku, Oh JEHOVA, king kapanusigan a pigkalub mu king kekang balayan

Oh dalawan muku king kekang mana.

Mikasala kami a kayabe ra ding kekeng mangatua,
Migkamit keng dewakan, dinapat keng marawak.

E ro atalastas ding kekang mangatua ding kekang  makapagmulala Karin Egipto;
Era guenaka ing keraklan da ding kekang kapakaluluan,
Nung e meguing mapanlaban la Karin king dayatmalat, king Dayatmalat a Malutu pin.

Makanianman linigtas nala king uli ning keang laguiu,
Banang apakilala ing keang makapayan a upaya.

Sebianan naya naman ing Dayantmalat aMalutu, at memala ya:
Nanupata pitnubayan nala karing kalalaman, anti mong kin gmetung a ilang.

At iniligtas nala king gamat da ding mimumua karela,
At inatbus nala king gamat na ning kasalan.

At tikpan no ning danum ding karelang kasalan;
Alang mitagan karela metung man.

Kanita peniwalan do ding keang amanu;
Delit da ing keang kapurian.

Kelinguan dong agad ding keang dapat;
E la menaya king keang usuk,

Nung e mignasa lang milalu king kelabuaran karing king ilang,
At tiksuan de ing Dios king kailangan.

At binie na karela ing karelang yaduan.,
Dapot mipabal yang kayayatan king karelang kaladua.

Keririan daya naman I Moises karing king parang,
At I Aaron a banal nang JEHOVA.
Ing labuad mignganga ya at inakmul ne I Datan, 
At tikpan ne ing tapuk nang Abiram.

At ing metung a api milablab ding mangarawak.

Guinawa lang biserung vaca king Horeb,
At sinamba la king metung a larawang bibu.

Makanian dang inalilan ing karelang ligaya
King kawangis ning metung a vaca a mamangan dikut.

Kelinguan de ing Dios a karelang Magligtas,
A dinapat mangaragul a bague king Egipto,

Makapagmulalang dapat king labuad nang Ham,
At makapangilabut a bague king siping ning Dayatmalat a Malutu.

Inya pin sinabi na king lipulan nala,
Nung I Moises a keang pinili e yam u sa tinalakad king arapan na king sira,
Banang pawian ing keang pamikapali, a magkang sakaling lipulan nala.

Wa, inumis da ing maligayang labuad,
E ra peniwalan ing keang amanu,

Nuing e mimura la karing karelang kubu,
At e la mekiramdam king siwala nang JEHOVA.

Inya pin sinumpa ya karela,
Bajhnong iragsa king ilang,

At banang iragsa ing karelang bini libutad ding bansa,
At isalbag no karing labuad.

Mekianib la naman kang Baal-peor,
At pengan dala ding daun karing mete.

Makanian deng pemugkasian king mua karing karelang dapat;
At salut linto karela.

Kanita tinalakad ya I Feneas, at dinapat yang kayatulan;
At nuing inya tinuknang ing salut.

At mibilang katuliran kea ita,
Karing sablang dai king kapilan man.

Pepamua raya naman king danum ning Meriba,
Nanupata tinuru king king marawak kang Moises, king uli ra;

Uling meguing mapaglaban la salang king keang espiritu,

At miniabi yang alang pangausukan karing keang labi.

E ro linipul ding balayan,
Atni mo ing inutus nang JEHOVA karela,

Nung e mekisalamuja la karing bansa,
At megaral la karing karelang dapat,

At sinuyu la karing karelang idolos,
A meguing metung a silu karela.

Wa, karela lang dinaun ding anak dang lalaki at ding anak dang babai karing demonios,

At mibubu lang dayang alang kasalanan,
Ing daya ra pin ding karelang anak a alalaki at ding anak dang babai9,
A dinaun da karing idolos ning Canaan;
At ing labuad midungisan king daya.

Makanian lang mimusingan karing karelang dapat,
At pepaliwas la king karelang pamaniapat.

Inya pin milablab ing mua nang JEHOVA salang king keang balayan,
At pisumamian na ing keang mana.

At binie nala king gamat da ding bansa;
At ding masama karela sinakup la karela.

Inalipit dala naman ding karelang kasalang,
At midala la king pangasuku lalam ning karelang gamat.

Linigtas nong madalas;
Dapot meguing mapanlaban la king karelang usuk,
At mibaba la king karelang dewakan.

Makanianman linawe na ing karelang kagutgutan.
Inyang damdaman na ing karelang dalun:

At guenaka na dikil karela ing keang tipan,
At sinisi ya agpang king keraklan na ning keang kapakaluluan.

Binili nala naming kalulunusan 
Karing anggang migdalang bijag karela.

Iligtras mukami, Oh JEHOVA  a kekaming Dios,
At tipunan mukami a manibantan  karing bansa,
Bang pasalamat ke king kekang banal a laguiu,
At magwagui king kekang kapurian.

Nuan ya I JEHOVA, ing Dios ning Isarael, 
Manibat king alang angga angga king alang angga.
At pabustan sabian na ning mabilug a balayan, Yanasa.
Purian ye I JEHOVA.

<b>Linigtas nong JEHOVA ding tau king dakal a katatagkuan</b>

<b><lbl>107</lbl></b>  Oh pasalamat kayu kang JEHOVA; uling mayap ya
Uling ing keang kapakaluluan manatili kapilan man.

Pabustan sabian dang makanian ding inatbus nang JEHOVA,
At inatbus na king gamat na ning kasalan,

At tinipun nala a ibat karing labuan,
Manibat king aslagan at manibat king albugan,
Manibat king paralaya at manibat king mauli.

Migluyun-luyun la king ilang king metung a dalan ning kailangan;
Ela menakit panuknanganan a ciudad.

Danupa la at mau,
Ing karelang kaladua mangalambut ya kilub da.

Kanita dinalung la kang JEHOVA king karelang kaligaligan,
At linigtas nala king karelang kagutgutan,

Pitnubayan nala naman king metung a matulid a dalan,
Balang ume king metung a ciudad a panuknanganan.

Oh purian de sa ding tau I JEHOVA dikil king keang kapakaluluan,
At dikil karing keang makapagmulalang dapat karing anak da ding tau!

Uling pakisabian ne ing maninasang kaladua,
At ing danupan a kaladua kakatmuan neng mayuapa.

Ing anti kanitang linukluk king karalumduman at king lilung ning kamatayan,
Alang-alang king pangatali na king kasakitan at bakal,

Uling sinalangsang la karing amanu ning Dios
At pepalayan dang kabaldugan ing usuk ning Kakataskatasan:

Inya pin beba ne ing pusu ra kagum ning kapagalan:
Miragsa la, at alang ninumang sumaup.

Kanita dinalung la kang JEHOVA king karelang kaligaligan,
At iniligtas nala king karelang akgutgutan.

Kinua nala king karalumduman at king lilung ning kamatayan,
At sinira nong pemirasu ding karelang pango.

Oh purian de sa ding tau i JEHOVA dikil king keangkapakaluluan, 
At dikil karing keang makapagmulalang dapat Karin anak da ding tau!

Uling kea lang sinira ding pasbulan dalan a tangsu,
At pemakli nong pemidua ding pabakle a bakal.
Ding mangmagn king uli ning karelang pamanalangsang,
At king uli ning dewakan da, mipasakitan la,

Kakasnukan na ning karelang kaladua ing sablang pamangan;
At lalapit la king pasbulan dalan ning kamatayan.

Kanita daralung la kang JEHOVA king karelang kalingasngasan,
At liligtas nala king karelang kagutgutan.

Papabal na ing keang amanu, at pakayapan nala,
At liligtas nala king karelang kasiran.

Oh purian de sa ding tau I JEHOVA king uli ning keang kapakaluluan,
At tungkul karing kang makapagmulalang dapat karing anak da ding tau!

Pabustan mong yain do ding daun ning kapasalamatan,
At ipasiag do ding dapat na kambe ning pamanyalit.

Detang kukuldas king dayatmalat karing daung,
A mangalakal king mangaragul a danuman;

Deti akakit do ding dapat nang JEHOVA,
At ding keang makapagmulala king kalalaman.

Uling mumutus ya, at ibabangun na ing angina a anting baguiu,
A mitatas karing alun na niti.

Mumukiat la karing banua, kukuldas lang pasibayu karing kalalaman:
Ding kaladua ra malalaso la king uli ning kaligaligan.

Durut-durut la keni at Karin, at bunggue-bunggue lang  anting metung a taung malasing,
At atilu king wakas na ning karelang balu.

Kanita daralung la kang JEHOVA king karelang kaligaligan,
At lalako no king kagutgutan da.

Gagawan na ing baguiu metung akatajiikan,
N anupata ding alun na niti magdatun la.

Kanita matula la uli ning ala lang imik;
Nanupata dralan nala king nais dang dungan.

Oh purian de sa ding tau I JEHOVA dikil king keang kapakaluluan,
At dikil karing keang makapagmulalang dapat karing anak da ding tau!

Pabustan isaplala raya naman king katipunan da ding balayanl
At purian de king luklukan da ding makatua.

Gagawan nong ilang ding ilug,
At ding sibul gabun a mau;

Ing metung a mapamungang labuad king malat a kailangan,
King uli ning dewakan da ding manukangnan Karin.

Gagawan neng talaga ning danum ing metung a ilang,
At ing metung malanging labuad karing sibul ning danum.

At karing papanuknangan no ding danupan,
Balang makapisadiang metung a ciudad a tuknangan,

At manasik la karing marangle, at mananaman lang uvasan,
At magkamit la king bunga na ning pakinabang.

Panuanan nala naman, bang dakal lang bina;
At e na pibatan king ding krelang animal dumitak la.

Pasibayu, mebawas la at miragsa
King pangaalipit, kaligaligan, at lungkut.

Bubulus na ing kalibakan karing principes,
At palibutan nala king kasiran, a nuing nu alang dalan.

Makanianman likluk ne king matas ing magkailangan a manibat king kasakitan, 
At parakalan no ding sapni na a anti mong metung a kawan dig tupa.

Akit da iti ding matulid, at tumula la;
At ituknang ne ing keang asbuk ning mabilug a dewakan.

Nung ninumang biasa mingat ya karing bague a deti;
At alalajanan da ing kapakaluluan nang JEHOVA.

<b>Ing Dios mipurian ya, at mipagparalampuan banb munie pamagtagumpe; metung a gale, metung a dalit nang David</b>

<b><lbl>108</lbl></b> Ing pusu ku matatag ya, Oh Dios;
Dalit ku, wa, dalit kung kapurian, king kaku ping ligaya.

Miguising kayu, salterio at alpa:
Aku kabud miguising kung maranun.

Pasalamat ku keka, Oh JEHOVA, king libutad da ding bansa.

Uling ing kekang kapakaluluan maragul king babo ra ding banua;
At ing kekang katutuan miraras karing katasan.

Mitas ka, Oh Dios, king babo ra ding banua,
At ing ligaya mu king babo na ning mabilug a labuad.

Bang ing kekang pakamalan miligtas ya,
Magligtas ya king kekang wanan a gamat, at pakibatan mukami.

Maniabi ya ing Dios king keang kabanalan: Magsaya ku;
Kaku yang pirakayan ing Siquem, at sukdan ke ing libis ning Sucot.

Ing Gilead kanaku; ing Manases kanaku;
Ing Efrain man ing kambilan na ning buntuk ku;
Ing Juda ya ing kakugn cetro.

Ing Moab kaku yang pipanuasan;
King Edom Karin ke yugse ing kakugn sapin;
King Filistia kulio ku.

Ninu ing milub kanaku king ciudad a makakuta?
Ninung mitnube kanaku angga king Edom?

E muke wari inugse, Oh Dios?
At e ka lulual, Oh Dios, kayabe ra ding kekeng ejercitos.

Dinang mukeng saup salang king kasalan;
Uling alang kabaldugan ing saup ning tau.

King uli ning Dios makarapat keng binang bayani:
Uling ya ing dalpak karing kekeng kasalang.

<b>Ing pamanablas mipasiag karing kasalang; king pekapun a musico; metung a dalit nang David</b>

<b><lbl>109</lbl></b> E ka magpayapa, Oh Dios ningkakug kapurian.

Uling ing asbuk ning marawak at ing asbuk ning piraya ngenga rala salang kanaku: 
Miniabi la kanaku a maki metung a maglaram kanaku a maki metung a maglaram a dila.

Kilungan daku naman king makapatulug karing amanu ning kamu,
At mekipamuk la salang kanaku a alang kasangkanan.

King uli na ning kakung lugud kasalang kula:
Dapot babie ku ing sarili ku king panalangin.

At inablasan dakung dewakan king mayap,
At kamua dikit king kakung lugud.

Ibili me ing metung a marawak a tau kea;
At pabustan me ing metung a kasalang a talakad ya king dane nang wanan.

Nung miatulan ya, pabustan meng lual maki kasalanan;
At maguing kasalanan sa ing keang panalanging.

Dumitak la sa ding aldo na;
At kuanan na sa ning aliwa ing keang katungkulan.

Mangulila la sang tata ding keang anak,
At ing keang asawa maguing metung ya sang mebalung babai.

Magtipastipas la sa ding keang anak, at magpalimus;
At panintuanan da sa  ning tau king aliwang labuad ing keang dapat.

Ala sanang ninumang miabut ganaka kea;
Ni ala sang ninu pa man a malunus karing anak na ulilang tata.

Miangganan la sa ding keang kayapuapuan;
King daratang a dai makatikat sa ing karelang laguiu.

Aganaka na sanang JEHOVA ing dewakan ding mangatua na;
At e sa makatkat ing kaslanan na ning indu na.

Mibili la sang makaparati king arapan nang JEHOVA,
Bang angganan na ing pamigaganaka karela keti king labuad;

Uling e na guenaka ing pakit ganaka,
Nung e ligaligan ne ing pakakalulu at taung magkailangan,
At ing marurunut king pusu, banong patayan.

Wa, keang liguran ing pamanyumpa, at dinatang kea;
At e ya matula king kanuanan, at meguing marayu kea.

Pibablas na naman ingkeang sarili king pamanyumpa a anti mo ing keang imalan,
At linub  karing dake na kilub a anti mong danum,
At anit mong laru karing keang butul.

Kea sa maguing anti mo ing pibla a nung kaisanu na babalabalan ing sarili na,
Atdikit king babat a nung kaisanu ya makababat makaparati.

Iti ya ing ablas karing kakung kasalang a manibat kang JEHOVA,
At karelang maiabing marawak salang king kakung kaladua.

Dapot dapat kang kayabe ku, Oh JEHOVANG Guinu, alang-alang king kekanglaguiu:
Uling ing kekang kapakaluluan mayap, iligtas muku,

Uling maluka ku at magkailangan,
At ing kakung pusu mesugat ya king lub ku,

Aku mame kung anti mo ing anin ngening mawawala ya:
Mitas ku at mibaba anti mo ing durum.

Ding kanakung tud maina la king uli ning pamagayunu;
At ing kakung laman migkulang king taba.

Meguing metung kung kalibakan mu naman karela:
Nung akakit daku, pipiling de ing buntuk da.

Saupuan mu ku, Oh JEHOVANG kakung Dios;
Oh iligtas muku agpang king kekang kapakaluluan:

Barang akilala king iti ya ing gamat mu;
King ika, JEHOVA, depatan mu iti.

Pabustan mong manyumpa, dpaot panan ka:
Ngening mibangun la, mipakarine la,
Dapot ing kekang talasuyu tumula ya.

Pabustan mong mipiblasan kasiran puri ding kakaugn kasalang,
At pabustan mong takpan do ding karelang sarili, king sariling kamarinayan da a anti mong king metung a balabal.

Pasalamat kung maragul kang JEHOVA knig kakugn asbuk;
Wa, purian ke king libutad na ning kekaldan.

Uling talakad ya king dane nang wanan ning magkailangan,
Baneng iligtas karing mamatul king keang kaladua.

<b>I JEHOVA babie yang sasakupan king ari; metung a dalit nang David</b>

<b><lbl>110</lbl></b>  I JEHOVA sasabian na king Guinu ku, Lukluk ka king wanan ku,
Angga king agawa kong dalpakan mung bitis ding kekang kasalang.

Itubud neng JEHOVA ing tukud na ning sikanan mu manibatan king Zion:
Magpun ka king libutad da ding kekang kasalan.

Ing kekang balayan yayain do ding sarili ra king libutad da ding sarili ra king kusang kaburian
King kayaldawanan na ning kekang kayupayan, king banal a gain:
Manibat king bale pungul ning abak
Ika atin ka king ambun ning kekang kayanakan.

Sinumpa ya I JEHOVA, at e ya sumisi:
Sacerdote ka king kapilan pa man agpang king pangasacerdote nang Melquisedec.

Ing Guinuking kekang dane wanan
Maluka ya karng ari king aldo na ning keang pamikapali.

Matul ya king libutad da ding bansa,
Katmuan no ding karinan karing katawan a mete;
Maluka ya king buntuk da ding dakal a karinan.

Minum ya king dalan:
Inya pin itas ne ing buntuk.

<b>Mepuri ya I JEHOVA tungkul king keang Kayapan</b>

<b><lbl>111 </lbl></b> Purian ye i JEHOVA.
Pasalamat ku kang JEHOVA king mabilug a pusu ku,
King katipunan da ding matulid, at king kapamisanan.

Ding dapat nang JEHOVA mangaragul la,
Penintun da detang ating tula ngan kaniti.

Ing keang dapat kapurian at kamalan king panga ari;
At ing keang katuliran manatili kapilan man. 
depatan na king ding keang makapagmulalang dapat agaganaka la:
I JEHOVA malam ya at mapamakalulu.
Minie yang pamangan karetang tatakut kea:
Kapilan pa man gaganakan na ing keang tipan.
Ya pepakilala k\na king balayan na ing upaya ra ding keang dapat.
King pamamie na karela king mana ra ding bansa.
Ding dapat da ding gamat na katutuan la at justicia;
Ding anggang keang tuntunan tapat la.
Mitatag la angga king kapilan pa man;
Merapat la king katutuan at katuliran.
Mipabal yang pangayatbus king balayan;
Inutus na ing keang tipan angga man king kapilan:
Banal at kagalang-galang ing laguiu na.
Ing takut kang JEHOVA ya ing mula na naing kabiasnan;
Atin lang metung a mayap a pamanalastas detang anggang tutupad karing keang utus:
Ing keang kapurian mantili kapilan man.

<b>Ing pangapala ning tatakut kang JEHOVA</b>

<b><lbl>122</lbl></b>  Purian ye I JEHOVA.
Nuan ya ing taung tatakut kang JEHOVA.
A matutulang maragul karing keang utus.
Ing keang bini maguing makapayan ya king babo ning labuad:
Ing dai ra ding matulid mipanuanan ya.
Ing kanawan at pibandian atiu king bale na;
At ing keang katuliran manatili kapilan man.
Karing matulid mibabangun ya ing sala king dalumdum:
Malam ya, at mibabangun ya ing sala king dalumdum:
Malam ya, at mapamakalulu, at matulid.
Mayap king tau ing malam ya at paparam;
Alalayan na ing keang pisasabian king kayatulan.
Uling e ya makimut kapilanman;
Ing matulid aganaka ya king kapilan pa man. 
E ya tatakut karing marawak a balita:
Ing keang pusu matatag ya, anti ning manalig ya kang JEHOVA.
Ing keang pusu mitatag ya, e ya mitatakutan,
Angga king akit na ing kapagnasan na karing keang kasalan.
Mikala ya, memie ya karing magkailangan;
Ing keang katuliran manatili kapilan man:
Ing keang sagu misaplala ya king puri.
Ing marawak akit na iti, at maglunus ya;
Ya migaliguit ya karing ipan na, at malaso ya:
Ing nasa na nig marawak mawala.

<b>Mipurian ya I JEHOVA king pamipasaplala na king magpakumbaba</b>

<b><lbl>113</lbl></b>  Purian ye I JEHOVA.
Purian ye, Oh ikayung talasuyu nang JEHOVA.
Purian ye ing laguiu nang JEHOVA
Nuan ya ing laguiu nang JEHOVA
Manibat king panaun a iti at king kapilan man.
Manibat king panaun a iti at king kapilan man.
Manibat king pangaslag ning aldo angga king pangalbug na niti mu rin
Ing laguiu nang JEHOVA purian ya.
I JEHOVA matas yuang lapo karing sablang bansa.
At ing keang ligaya babo ra ding banua.
Ninu ing katulad nang JEHOVA a kekatang Dios.
A atiu ing keang luklukan king katasan,
A nung ninu ing magpakababang lalawe
Karing bague a atiu king banua at king labuad?
Babangun no ding kalulu manib at king alikabuk,
At tatas no ding magkailangan a manibat king dinat;
Baneng alukluk a kayabe ra ding principes,
Aguiang ding principes na ning balayan na.
Ya gagawan neng talaingat bale ing baug a babai, 
At maguing metung a masayang indu ding anak.
Purian ye I JEHOVA.

<b>Ing pamiligtas ning Dios king balayan Israel ibat king Egipto</b>

<b><lbl>114</lbl></b>  Inyang meko ing Israel king Egipto,
Ing bale nang Jacob a menibatan king metung a balayan a aliwa amanu;
Ing Juda meguing santuariu naya,
Ing Israel ya ing sakup na.
Ikit ning dayatmalat iti, at tinakas;
Ing Jordan minurang ya.
Ding bunduk memanluksu la a anti mong lalaking tupa,
Ding mangalating bunduk-bundukan anti mong cordero.
Nanung panamdaman mu, Oh dayatmalat, king ika tatakas ka?
Ika Jordan, king mibabalik ka?
Ikayu mangalating bunduk-bundukan , a anti mong cordero?
Galgal ka, labuad, king durungutan na ning Guinu,
King arapan na ning Dios nang Jacob,
A nung ninu ing pepalyari king roca metung a talaga na ning danum, 
Ing batung pantingan king metung a bukal ning danum.

<b>Ing panga-aliwa ra ding idolos da ding paganos kang JEHOVA</b>

<b><lbl>115</lbl></b>  E kekami, Oh JEHOVA, e kekami,
Nung e king kekang laguiu munie kaligayan,
King uli ning kapakaluluan mu, at king uli ning katutuan mu.
Baket pin sabian da ding bansa,
Nu ya karin gneni ing karelang Dios?
Dapot ing kekeng Dios atiu karing banua:
Depatan na itang anggang minamayap na.
Ding karelang idolos pilak la at guintu,
A gawa ra ding gamat ding tau.
Atin lang asbuk, dapot e la maniabi;
Mata atin la, dapot e la manakit;
Ating lang balugbug, dapot e la makaramdam;
Arung ating la, dapot e la makabau;
Atin langa gamat, dapot e la makatalan;
Ating lang bitis, dapot e la makalakad;
Ni e la makapaniabi king pamamilatan ning karelang akmulan.
Detang gagawa karela maguing anti la ila:
Wa, ing balang metung a manalig karela.
Oh Israel, manalig ka kang JEHOVA:
Ya ing karelang saup at kalasa.
Oh bale nang Aaron. Manalig kang JEHOVA:
Ya ing karelang saup at kalasa.
I JEHOVA meguing mapigaganaka yakekatamu; panuanan nakatamu:
Panuanan ne ing bale na ning Israel:
Panuanan ne ing bale nang Aaron.
Panuanan no detang tatakut kang JEHOVA,
Ding mangalati at mangaragul.
I JEHOVA parakalan na kong parakalan,
Ikayu at ding kekaong anak.
Ikayung pepanuanan nang JEHOVA,
A nung ninu ing guinawa king banua at labuad.
Ding banua banua nong JEHOVA;
Dapot ing labuad binie ne karing anak da ding tau.
Ing mete e ne purian I JEHOVA,
Ni ing ninumang kukuldas king katajimikan;
Dapot panuanan miya I JEHOVA
Manibat ngengi panaun a iti at angga king kapilan man.
Purian ye I JEHOVA.
 
<b>Pamipasalamat king pamiligtas king kamatayan</b>

<b><lbl>116</lbl></b> Aku kaluguran ke I JEHOVA, uling pakiramdaman na Ing kanakung siwala at ding kanakaung pamanigapu.

Uling kiniling ne kaku ing keang balugbug,
Uli nita mamaus ku kea anggang mabie ku.
Ding tali na ning kamatayan kukubkuban daku.
At ding sakit ning Sheol kakawatan daku:
Ikit ku ing kaligaligan at kalungkutan.
Kanita minaus king laguiu nang JEHOVA:
Oh JEHOVA, at matulid;
Wa, ing kekeng Dios mapamakalulu ya.
I JEHOVA ingatan nala ding alang balu:
Mibaba ku, at iniligtas naku.
Mibalik ka king kekang kapainawan, Oh kaladua ku;
Uling I JEHOVA dinapat yang tutung abislabis keka.
Ulign linigtas me ingkanakugn kaladua kingkamatayan,
Din kanakung mata king lua,
At king kanakung bits king pangabaldug.
Lumakad ku king arapan nang JEHOVA
King labuad da ding mabie.
Maniwala ku, uling maniabi ku:
Aku bina kung mipasakitan:
Sinabi ku king kakung kabugasukan,
Ding anggang tau malaram la.
Nanu ng aibie ku kang JEHOVA
King uli ding anggang kalam na kanaku?
Kuanan ke ing copa na ning kaligtasan,
At maus ku king laguiu nang JEHOVA.
Bayaran ko ding panata ku kang JEHOVA,
Wa, king durungutan ning mabilug nang balayan.
Maulaga king panimanman nang JEHOVA
Ing kamatayan da ding keang banal.
Oh JEHOVA, katutuan aku ing kekang talasuyu:
Talasuyu muku, a anak na ning kekang talausyung babai;
Kelagan mo ding kanakung gapus.
Yain ku keka ing dun ning kapasalamatan,
At maus ku king laguiu nang JEHOVA.
Bayaran ko ding panata ku kang JEHOVA,
Wa, king durungutan ning mabilug nang balayan,
Karing patio ning bale nang JEHOVA, 
King kalibudtan mu, Oh Jerusalem.
Purian ye i JEHOVA.


<b>Metung a dalit ning kapurian</b>

<b><lbl>117 </lbl></b> Purian ye I JEHOVA, ikong anggang bansa;
Igale ye, ikong anggang balayan.
Uling ing keang kapakaluluan kekatamu binang maragul;
At ing katutuan nang JEHOVA manatili kapilan man.
Purian ye I JEHOVA.

<b>Pamipasalamat king kayapan nang magligtas JEHOVA</b>
 
<b><lbl>118</lbl></b>  Oh munie kong pasalamat kang JEHOVA; uling mayap ya;
Uling ing keang kapakalualuan manatili kapilan man.
Pabustan yung sabian na ngeni ning Israel
King ing keang kapakaluluan manatili kapilan man.
Pabustan yung sabian na ngeni ning bale nang Aaron.
King ing keang kapakaluluan manatili kapilan man.
Pabustan yung sabian da ngeni ding tatakut kang JEHOVA,
King ing keang kapakaluluan manatili kapilan man.
Minaus ku kang JEHOVA king kakung kagutgutan:
I JEHOVA pekibatan naku at binili naku kilub nin gmetung a maragul a karinan.
I JEHOVA atiu king kanakug siping; e mitatakutan:
Nanu ing arapat na nig tau kanaku?
I JEHOVA atiu king kanakung siping king libutad da detang sasaup kanaku:
Uli nita malyari kung akit ing kapagnasan ku karetang masama kanaku.
Lalung mayap ing magsantung kang JEHOVA.
King ketang ibili mu ing kekang katiwalan kairn gprincipes.
Ding anggang bansa kibkuban daku:
King laguiu nang JEHOVA angangan kula.
Kibukuban daku; wa, kibkuban daku:
King laguiu nang JEHOVA angganan kula.
Kibkuban dakug anti la mong pukiutan; mitda lang anti ong api ding suksuk:
Segasa mukung bina bakugn miragsa;
Sapot I JEHOVA seupan naku.
I JEHOVA ya ing kakung sikanan at dalit;
At ya meguing kaligtasan ke.
Ing siwala ning pamitutula at kaligtasan atiu karing kubu ra ding matulid:
Ing wanang nagn gamat JEHOVA misaplala ya:
Ing wanan nang gamat JEHOVA darapat yang binang bayani.
E ku mate, nung e mie ku,
At ibulag ko ding dapat nang JEHOVA.
I JEHOVA peparusan nakung mabayat;
Dapot e naku binie king kamatayan.
Ibusni yo kaku din gpasbulan dalan ning katuliran:
Luban kula, pasalamat ku kang JEHOVA.
Iti ya ing pasbulan dalan nang JEHOVA;
Ding matulid lungub la kaniti.
Aku pasalamatan daka; uling pekibatan muku,
At ika meguing kaligtasan dakal.
Ing batung sikuil da ding aluagui 
Ya ing meguing pamuntuk king suluk.
Iti dapat nang JEHOVA;
Makapagmulala karing kekatang mata.
Iti ya ing aldo a nung isanu ing guewa nang JEHOVA;
Magsaya tamu at tumula kaniti.
Magligtas ka ngeni, pagamuamu mi keka, Oh JEHOVA:
Oh JEHOVA, pagamuamu mi keka, pabal kang pangapala ngeni.
Nuan ya itang daratang king laguiu nang JEHOVA:
Ikami pepanuanan dakayu manibat king bale nagn JEHOVA. 
I JEHOVA Dios ya, at dininan nakatang sulu:
Talian yu ing daun karing panalk, karing sagu na pin ning altar.
Ika king kanakung Dios, aku isaplala raka.
Oh munie kong pasalamat kang JEHOVA; uling mayap;
Uling ing keang kapakaluluan manatili kapilan man.




<b>Panalangin king pangaligtas king  taksil; metung a dalit king pamanyampa</b>

<b><lbl>120</lbl></b> King kakung kagutgutan minaus ku kang JEHOVA,
At pekibatan naku.
Ilit\gtas me ing kaladua ku, Oh JEHOVA, karing mangalaram a labi,
At king metung a mapamirayang dila.
Nanung sukat daptan pa keka, 
Ikang mapamirait a dila?
Mangataram a uyung ding makapayan, 
Kagum ding uling ning enebro.
Kalulu nako, king pmaanaliwa kung balen king Mesec,
King manuknangan ku libutad ding kubu ning Kedar!

<b>I JEHOVA ya ing talapanampun king kenag balayan; metung a dalit king pamanyampa</b>

<b><lbl>121</lbl></b>  Yatna kula ding mata ku karing bunduk:
Kaisanu manibatan ing saup ku?
Ing kakung saup manibatan kang JEHOVA, 
A ninu ing guinawa king banua at labuad.
E na pibatan king ing bitis mu makimut ya:
Itang mimingat keka e mipaiglip.
Oini, itang mimingat king Israel
E ya mipaiglip ni matudtud man.
I JEHOVA ya ing talaingat mu:
I JEHOVA ya ing lilung mu king wanan mung gamat.
E naka panasakitan ning aldo ngenign aldo,
Ni ing bulan man king bengi.
I JEHOVA ingatan naka king angang dewakan;
Ingatan ne ing kekang kaladua.
I JEHOVA ingatan na ing kekang pamanlub
Manibat king panaun a iti angga king kapilan pa man.

<b>Panalangin tungkul king kapayapan ning Jerusalem; metung a dalit king pamanyampa; nang David</b>

<b><lbl>122</lbl></b>  Metula ku inyang sinabi ra kanaku,
Tara ume tamu king bale nang JEHOVA.
Ding bitis mi makatalakad la 
Kilub ding kekang pasbulan dalan,
          Oh Jerusalem,
Ing Jerusalem, a makatalakad 
A anti mong metung a ciudad a 
Sikitsikit;
A nung nu la sasampa ding dai,ding  
        Dai na ping JEHOVA,
A peka metung a tuntunan dikil 
	King Israel,
Bang munie kapasalamatan king 
	Laguiu nang JEHOVA.
Uling atilu ding mibiling luklukan 
	Dikil king kakyatulan,
Ding luklukan king bale nang 
	David.
Manalangin kayu dikil king kapa-
	Yapan ning Jerusalem:
Ing kapayapan sa maguing atiu king 
	Kilub ding kekang kuta,
At ing pangapala kilub ding kekang 
	Palacio.
King uli ra ding kakung kapatad at 
	Kayabe,
Sabian ku ngeni,kapayapan sa ing 
	Maguing atiu king lub mu.
King uli ning bale nang JEHOVA a 
	Kekaming Dios
Panintunan ku ing kekang kayap.

<b>Panalangin a manenaya king saup Nang JEHOVA;metung a dalit king pamanyampa</b>

<b><lbl>123</lbl></b>  Keka yatna kula ding kakung 
Mata,
Oh ika a makalukluk karing banua.
Oini,a anti mo ding mata ra ding 
	Talasuyu a lalawe king gamat na 
Ning guinu ra,
Anti  mo idng mata na ning metung a ipus a babai king gamat na ning guinu nang babai;
Makanian lang lalawe ding mata 
Angga king mika lunus ya kekami.
Pakalulu ka kekami, Oh JEHOVA, pakalulu ka kekami;
Uling mitmu keng bina king kalibakan.
Ing kekeng kaladua bina yang mitmu
King pamanlibak da detang atiu king kanawan.
At king pamanumis da ding palalu.

<b>Kapurian king pangaligtas karing kasalan; metung a dalit king pamanyampa; nang David</b>

<b><lbl>124</lbl></b>   Nung aliwa mu I JEHOVA ya ing atiu king kekatang sipin,
Pabustan sabian na ngeni ning Israel, nung aliwa u I JEHOVA ya ing atiu king kekatang sipin,
Inyang ding tau tinalakad la salang kekatamu;
Inakmul dakata sanang mabie,
Inyang ing pamikapali ra mikaluku salang kekatamu:
Kanita sana ing danum tikpan nakatamu,
Ing agus lebasnan ne sana ing kekatang kaladua;
Kanita ing palalung danum lebasnan ne sana ing kekatang kaladua.
Nuan ya I JEHOVA., 
A nung ninu inge minie kekatamu a anti mong metung a dakap karing karelang ipan.
Ing kektang kaladua mitakas ya a anti mong metung a ayup
Ing silu mesira ya, at mitakas tamu.
Ing kekatang saup atiu king laguiu nang JEHOVA,
A nung ninu ing guinawa king banua at labuad.

<b>I JEHOVA atiu king makapatulug king keang balayan; metung a dalit king pamanyampa</b>

<b><lbl>125</lbl></b>  Detang manalig kang JEHOVA
Anti la mong ing bunduk ning Zion a e makimut, dapot manatili ya kapilan man.
Nung makananung ding bunduk makapatulug la king Jerusalem.
Makanian ya I JEHOVA a makapatulug king keang balayan 
Manibat ngeni at angga king kapilan man.
Uling ing cetro na ning dewakan e magbili king kalma ra ding matulid:
Bang ding matulid e ro yatyat ding gamat da king dewakan.
Dapat kang mayap, Oh JEHOVA, karetnag mayap, 
At karetang matulid karing karelang pusu.
Dapot tungkul karetang babalik karing makaliku rang dalan,
Tairan nong JEHOVA a pakiabe karing talapaiapat king dewakan.
Ing kapayapan magbili sa king Israel.

<b>Pamipasalamant tungkul king pamibalik a ibat king pangabijag; metung a dalit king pamanyampa</b>

<b><lbl>126</lbl></b>  Inyang I JEHOVA binalik nong pepasibayu detang mibalik keng Zion,
Itamu katulad dakata detang maninap.
Kanita ing  kekatang asbuk kinatmu ya king pamangaili,
At ing kekatang dila king pamanyalit:
Kanita sinabi ra king libutad ding bansa,
I JEHOVA dinapat yang mangaragul a bague dikil karela.
I JEHOVA dinapat yang mangaragul a bague dikil kekatamu,
A iti ya ing katutula tamu.
Ibalik mung pasibayu ing kekaming pangabijag, Oh JEHOVA,
A anti mo ing agus ning Mauli.
Detang tatanam king lua mupul lang tula.
Ing lulual at kikiak, a magdalang bini banang itanam,
Alang kapikakunuan mibalik ya a kambe na in tula, a daralan no ding aptas na.


<b>Ing pangalapa manibatan kang JEHOVA; metung a dalit pamanyampa; nang Solomon. </b>

<b><lbl>127</lbl></b>  Subali mu nung I JEHOVA italakad ne ing bale,
Darapat lang alang kabaldugan detang mitalakad kanitai:
Subali mu nugn I JEHOVA ingatan ne ing ciudad,
Ing bante miguising ya a ala mung kabaldugan.
Alang kabaldugan dikil kekayu ing pamanibangun maranun,
Ing painawang malalam bengi,
A mangan tinape ning kapagalan;
Uling ya babie na karetang pakamalan na ing tudtud.
Oini, ding anak metugn lang mana kang JEHOVA;
At ing bunga na nig bale pungul ya ingkeagn ablas.
Nugn manakanu la ding dinguyung king gamat ning metung a makapayan a lalaki,
Makanian la naman ding anak ning kayanakan.
Maligaya ya ing lalaki a ding keagn lullanan paslu mitmu yua kareta:
E la mipakarine,
Ngenig makisabi la karing kasalang da king pasbulan dalan.

<b>Panalangin king pangalupig da kasalang ning Zion; metung a dalit king pamanyampa</b>
 
<b><lbl>129</lbl></b>  Madalas dakung pepasakitan manibat king kakung kayanakan, 
Pabustan yang sabian na ngeni ning Israel,
Madlaas dakung pepasakitan manibat king kakung kayanakan:
Makanianman e la minyaul salang kaku.
Ding sasarul sinarul la king kanakung gulut;
Pepakaban dala ding karelang dayus.
I JEHOVA matulid ya:
Ya pemutut nala din gpanali ra ding mangarawal.
Pabustan mung mipakarine la at painggulut,
Detang anggang mua king Zion,
Pabustan mung maguing anti la ing dikut karing bubugnan,
A malalanat bayu ya mitas;
Kanita ing papalut e ne katmuan ing keang gamat,
Ni ing mamaptas mang aptas, ing keang kandungan:
Ni detang daralan ma sabian da,
Ing kanuanan nang JEHOVA magbili kekayu;
Ikami panuanan dakayu king laguiu nang JEHOVA.

<b>Kapanayan king mamatawad nang lugud ning Guinu; metugn a dalit king pamanyampa</b>

<b><lbl>130</lbl></b>  manibat king kalalaman dinalung ku keka, Oh JEHOVA,
Guinu, pakiramdaman mu ing iwala ku:
Pabustan mung ding kekang balugbug makiramdam la
King siwala na nig kakung pamanigapu.
Nung ika, JEHOVA, igugulis mu ing dewakan,
Oh Guinu, ninu ing makapibata?
Dapot ating kapatawaran keka,
Bang pitakutan ka.
Manaya ku kang JEHOVA, ing kakung kaladua manaya ya,
At kig keang amanu Karin ku manalig.
Ing kaladua ku manaya ya king Guinu,
Maiguit karing bante a manaya king abak.
Wa, maiguit karing bante a manaya kin abak;
Oh Israel manalig ka kang JEHOVA;
Uling kang JEHOVA ating kapakaluluan,
At atiu kea ing labilabis a pamanatbus.
At atbusan na ing Israel
King anggang dewakan an.

<b>Kapanaligan anak kang JEHOVA; metung a dalit king pamanyampa; nang David</b>

<b><lbl>131</lbl></b>  JEHOVA, ing pusu ku e ya palalu, ni ding kakaug mata e la migmatas;
Ni e ku sinane ing sarili ku karing mangaragul a bague,
O karing bague a milalung makapagmulala dikil kaku.
Tune king peyapa ke at tejimik ing kakung kaladua;
Anti yang metung a anak a miawat king susu na ning indu na,
Anti yang metung a anak a miawat king susu in gkakung kaladua kilub ku.
Oh Israel, manalig ka kagn JEHOVA
Manibat ngeni at angga na king kapilan man.

<b>Panalangin king pamipanuan nang JEHOVA king santuario; metung a dalit king pamanyampa</b>

<b><lbl>132</lbl></b>  JEHOVA, ganakan me I David
King sabla nang kasakitan;
Nung makananu yang sinumpa kang JEHOVA,
A menata king Makapayan nang Jacob:
Tne king e ku lungub king tabernaculo ning bale ku,
Ni sampa man kin gkakung pagkeran;
E ku munie tudtud karing kakung mata,
O pangaiblip man karing talukab kung mata;
Angga king manakit kung metung a karinan dikil kang JEHOVA,
Metung a tabernaculo dikil king Makapayan nang Jacob.
Oini, dimdam mi iti king Efrata:
Ikit mi king marangle ning karutungan.
Lungub kami karing keang tabernacuos;
Samba kami king siping ning keang dalpakan bitis.
Mibangun ka, Oh JEHOVA, king karinan mung pipainawan;
Ika, at ing kaban na ningkekang sikanan.
Pabustan mung misulud la king katuliran din gkekang sacerdotes;
At pabustan mong kumulio king tula ding keang banal.
Kinguli ning talasuyu mung I David E me gugulut ing luypa na ning kekang linian.
I JEHOVA sinjumpa ya kang David king katutuan;
E ya painggulut kanit:
King bunga na ning kekang katawan mibili ku king kekang luklukan.
Nung ding kekang anak ingatan da ing kakung tiapn
At ing kakung patutu a ituru ku karela,
Ding karela mang anak lukluk la king kekang luklukan angga king kapilan pa man.
Uling I JEHOVA pinili ne ing Zion;
Pignasan ne iti a keang tuknangan.
Iuti ya ing pipainawan kung karinan kin kapilan man:
Keti ku manuknanga; ulign ya iti ing kakung pignasan.
Labislabis kung panuanan ingkeang alale:
Pakabsian kula ding keang kalulu king tinape.
Ding kea mang sacerdotes piblasan kulaking kaligtasan;
At ding keang banal kumulio lang masikan king tula.
Karin ke patubuan ing sagu nang David:
Misadia kung metung a pagsuluguian dikil king kakung linian.
Ding keang kasalang paimalanan kiong kamarinayan;
Dapot kea lumabung ya ing keang corona.

<b>Ing sakdal a kayapahn na ning pamikametung ning pamikapatad; metung a dalit king pamanyampa; nang David</b>

<b><lbl>133</lbl></b>  Lawen yu nun gnu anti kayap at kaligaya iti
Karing mikakapatad a manuknangan lang miabeabe king pamisasanmetung!
Anti mon ing maulagang laru king buntuk,
A menulu karing balbas,
Karing balbas na ping Aaron;
At tinaglus kin gguilid na ning keang imalan;
Anti mo ing ambun nign Hermon,
A kukuldas karing bunduk na nig Zion;
Uling karin I JEHOVA inutus na ing kanuanan,
Ing bie pin kapilan man.

<b>Atu karing bante king bengi; metung a dalit king pamanyampa</b>

<b><lbl>134</lbl></b>  Oini, panuanan ye i JEHOVA, ikong anggang talasuyu nang  JEHOVA,
A tatalakad king kabengian king bale nang JEHOVA.
Itas yula king kabengian king bale nang JEHOVA.
At panuanan ye I JEHOVA.
I JEHOVA panuanan naka manibat king Zion;
Ita ping guinawa king banua at labuad.


<b>Kapurian  karing makapagmulala nang dapat JEHOVA; kealan dang kabaldugan ding idolos</b>

<b><lbl>135</lbl></b> Purian ye I JEHOVA.
Purian ye ing lguiu nang JEHOVA;
Purian ye, Oh ikong talasuyu nang JEHOVA, 
Ikong tatalakad king bale nang JEHOVA,
Karing patio ning bale ning kekatang Dios.
Purian ye I JEHOVA; ulingi JEHOVA mayap ya:
Dalit kayung kapurian king keang laguiu; uling maligaya ya.
Uling I JEHOVA pinili ne I Jacob king keang sarili,
At ing Israel tungkul kin gsarili nangpibandian.
Uling balu ku kinbg I JEHOVA marangal ya,
At kinging Guinu tamu makababo ya karing angang dioses.
Ing nanumang minamayap nang JEHOVA, ita depatan na,
King banua at king labuad, karing dayatmalat at karing anggang kalalaman;
A nungninu ing paukiat king singo ningdanum ibat karingwakas ning labuad;
A nungninu ing gagawa karing kildap dikil king uran;
A nung ninu ing palual king angina ibat karing keang simpanan pibandian ;
A nungninu ing sinugat karing pangane na nig Egipto, 
King tau anti mu naman king lasip;
A nung niu ingpepadlangtanda at makapagmulala king libutad, Oh Egipto,
Kang Faraon, at karing anggang talasuyu na;
A nung ninu ing sinugat king dkal a bansam
At mekamate karing makapayan a ari,
Kang Sihon a ari ding Amoreos,
At kang Og a ari ning Basan,
At karing anggang kayarian ning Canaan,
At binie na ing karelang gabun a peka metung a mana,
Metung a mana king Israel a keang balayan.
Ing laguiu mu, Oh JEHOVA, manatili ya kapilan man;
Ing e makakalinguan mung laguiu
Oh JEHOVA, karing anggang dai.
Uling I JEHOVA atulan na ing keang balayan,
At sumisi ya tungkul karing keang talasuyu.
Ding idolos da idng bansa pilak la at guintu,
A gawa ra ding gamat da dingtau.
Ating alng asbuk, dapt e la maniabi;
Mata atin la, dapot e la manakit;
Atin lang balugbug, dapot e la makaramdam;
Ni alang nanumang pangisnawa karing karelang asbuk.
Detang gagawa karela maguing anti la ila;
Wa, ing balang metung a manalig karela.
Oh bale ning Israel, panuanan me I JEHOVA:
Oh bale nang Aarong, panuanan me I JEHOVA:
Oh bale ng Levi, panuanan me I JEHOVA:
Ikong tatakut kang JEHOVA, panuanan ye I JEHOVA.
Mipanuann ya sa I JEHOVA manibat king Zion, 
A nungninu ing manuknangan king Jerusalem.
Purian ye I JEHOVA.

<b>Pasalamat king uli ning kayapan nang JEHOVA king Israel</b>

<b><lbl>136</lbl></b> Oh, munie kong kapasalamatan kang JEHOVA: uling mayap ya:
Uling ingkeang kapakaluluan manatili kapilan man.
Oh munie kongkapasalamatan king Dios da ding dioses;
Uling ing keang kapakaluluan manatili kapilna man.
Oh minie kong kapasalamatan king Guinu ra ding guinu;
Uling ing keang kapakaluluan manatili kapilan man.
Kanitang bukud mung darapat mangaragul a makapagmulala ;
Uling ing keang kapakaluluan manatili kapilan man.
Kanitang king kapamilatan ning pamanalastas guewa no din banua;
Uling ing keang kapakaluluan manatili kapilan man.
Kanitang miladlad king labuad babo nign danum ;
Uling ing keang kapakaluluan manatili kapilan man.
Kanitang guinawa karing mangaragul a sulu;
Uling ing keang kapakaluluan manatili kapilan man.
Ing aldo bang manibala king aldo;
Uling ing keang kapakaluluan manatili kapilan man.
Ing bulan at ding abutin balgn manibala king bengi:
Uling ing keang kapakaluluan manatili kapilan man.
Kantan sinugat king Egipto karing karelang pangane;
Uling ing keang kapakaluluan manatili kapilan man.
At kinua na ing Israel ibat king libutad da;
Uling ing keang kapakaluluan manatili kapilan man.
King metung a masikan a gamat, at king metung a makuyatyat a takde;
Uling ing keang kapakaluluan manatili kapilan man.
Kanitang singasad king Dayatmalat a Malutu;
Uling ing keang kapakaluluan manatili kapilan man.
At peparalanan na ing Israel king libutad na niti;
Uling ing keang kapakaluluan manatili kapilan man.
Dapot sinitang ne I Faraon at ing keang ejercito king Dayatmalat a Malutu ;
Uling ing keang kapakaluluan manatili kapilan man.
Kanitang mitnube king balayan na king ilang;
Uling ing keang kapakaluluan manatili kapilan man.
Kanitang sinugat karing mangarangal a ari;
Uling ing keang kapakaluluan manatili kapilan man.
At mekamate karing kabalitan a ari;
Uling ing keang kapakaluluan manatili kapilan man.
Kang Sihon a ari ding Amoreos;
Uling ing keang kapakaluluan manatili kapilan man.
At kang Og a ari ning Basan;
Uling ing keang kapakaluluan manatili kapilan man.
At binie na in gkarelang gabn a peka metung a mana ra;
Uling ing keang kapakaluluan manatili kapilan man.
Metung ping mana kang Israel a keang talasuyu;
Uling ing keang kapakaluluan manatili kapilan man.
A nung ninu ing mekaganaka kekatamu king mababa tang pangabilian;
Uling ing keang kapakaluluan manatili kapilan man.
At linigtas nakatamu karing kekatang kasalang;
Uling ing keang kapakaluluan manatili kapilan man.
A nung ninu ing babie pamangan karing anggang laman;
Uling ing keang kapakaluluan manatili kapilan man.
Oh munie kong kapasalamatan king Dios ning banua; 
Uling ing keang kapakaluluan manatili kapilan man.




<b>Pagsalbat a ding miugse Babilonia</b>

<b><lbl>137</lbl></b>  Karing lele ding ilug ning Babilonia,
Karing linukluk tamu, wa, kiniak tamu,
Inyang libutad da ding timbu na niti sinabit tala ding kekatang alpa.
Uling karin detang minijag kekatamu miniawad lang dalit kekatamu,
At detang kekatamu sinira inaduananan dakatang saya, ngara, 
Dalitan yukeng metung karing dalit ning Zion.
Makananu tamung idalit ing dalit nang JEHOVA
KING METUNG A ALIWANG LABUAD?
NUNG AKU KALINGUAN DAKA, Oh Jerusalem,
Pabustan mung kalinguan ning waan kung gamat ing keang senayan.
Pabustan mung mipakat yaing idla ku king ngalangala nig kakugn asbuk,
Nung aku e raka ganakan;
Nung e ke pilinan ing Jerusalem
Lapo king makabukud kung tula.
Ganakan mu, Oh JEHOVA, salang karing anak ning Edom
Ing kayaldwanan na ning Jerusalame;
A nung ninu ding sinabi, Lasakan ya, lasakan ya,
Angga pin king pitatalakaran na.
Oh anak nang babi ning Babilonia, a nung ninu ing sukat siran,
Maguing maligaya, itang mablas keka
A anti mo ing sinuy mu kekami.
Maguing maligaya ya, itang kuma at mibagsak karing kekang mangalatinganak
King roca.

<b>Pamipasalamat king pamamie nang lub JEHOVA; metung a dalit nang David</b>

<b><lbl>138</lbl></b>  Pasalamat ku keka king mabilug kung pusu:
King arapan da ding dioses aku dalit kung kapurian keka.
Samba ku king nangan na nig banal mung templo,
At pasalamat ku king kekang laguiu uli ning kekang kapakaluluan at kinguli ningkatutuan mu:
Uling peparagul mu ingamanu mu king babo ning mabilug mung lagyu.
King aldo a minaus ku pekibatan muku,
Pepatatagan muku king sikanan a atiu king kakung kaladua.
Ding anggang ari ninglabuad pasalamat la keka, Oh JEHOVA,
Uling dimdam do ding amanu na naing asbuk mu.
Wa, dlit la karingparalan nang JEHOVA;
Ulingmaragul ing ligaya nang JEHOVA.
Ulign aguiamang I JEHOVA matas ya, makanianmanatinyang pakundangna karing mangababa;
Dapot ding palalu akikilala no manibat king makarayu.
Aguiamang lumakad ku king lubtad ningkaligaligan, biayan mukung miuman;
Yatyat me ingkeang gamat slang king mua ra dingkakung kaslaan,
At iligtas naku ning wanan mung gamat.
Pasakdalan nang  itang makatungkul kaku:
Ing keknag kapakaluluan, Oh , manatilikapilan man,
E mo paimburisan ding dpat da ding sariling gamat mu.

<b>Ing panga-atiu an king sabla at ing ganap a kabiasnan na ning Dios; kingpekapun a musico; metung dalit nang David</b>

<b><lbl>139</lbl></b>  Oh , siniasat muku, t akilala muku.
Ika balu mu ing pamaglukluk ku at ing kakung pamanalakad;
Atatalastas mu ing kaisipan ku king marayu.
Sisiasatan me ing kakung daklat at ing kakugn pamagkera,
At kakilala mo ding sabla kung dalan.
Uling alang metung a amanu king kakung dila,
Dapot, oini, Oh , balu mu iti ngan.
Kilung muku kinggugulutan at king arapan,
At timpak me ingkekang gamat kaku.
Ing anti kanitagn beluan biniang  milalung makapagmulala kaku;
Matas iti, e ku malayaring ayabut.
Nu ku ume a manibat king kekang Espiritu?
Oh nu ku tumakas manibat kingkekang arapan?
Nung mukiat ku Karin, banua, ati ka Karin:
Nung gawan ke ing pagkeran ku king Sheol, oini, ati ka karin.
Nung kuanan kula dingbaguius ning abak,
At manuknangan ku karing kawawakasan nang dake ning dayatmalat;
Karin man pin ing gamat mu tairan naku,
At ing wanan mung gamat talanan naku.
Nung sabian ku, Tune ing dalumdum takapan naku.
At ing sala king makapatulug kakumaguing bengi;
Ing dalumdum man pin e makasalikut keka,
Dapot ing bengi saslat a anti mong aldo:
Ing dalumdum at ing sala milulupa mu keka.
Uling guewa mula ding kakung dake makalub:
Tikpan muku king bale pungul nang indu ku.
Aku pasalamatan daka; uling makatakut at makapagmulala ing pagngalalang ku:
Makapagmulala la ding dapat mu;
At ita ing kaladua ku pangabaluan nang mayap.
Ing balangkas ku e makasalikut keka,
Inyang malalang ku king lijim,
At makapagmulalaku pangayari karing mababa nang dilingdake ning labuad.
Ikit da ding kekang mata ing kanakung sangkap a alang angyu;
At king libru mu pawing makasulat la,
Aguiang pang ding aldo a mituldu dikil kaku,
Kanitang ala pa metung man karela.
Kaulaga ra naman din gakisipan mu kanaku, Oh Dios!
Karagul na ning kabilugan da!
Nung bilangan kula, maiguit la king kabilangan na ning balas:
Ngening miguising ku, ati ku mu kayabe. 
Ala ping pangakabla king paten mula ding marawak, Oh Dios:
Kawanian yuku uli nit, ikong lalaking mau iking daya.
Uling manbiabi langmarawak salng keka,
At ding kekang kasalang gagamitan de ing laguiu mu kijn galnag kabaldugan.
E ko wari kasaman, Oh JEHOVA, detang keka masama?
At e ku wari melungkut karetang dtatalakad a salang keka?
Kasaman kula king sakdal a mua:
Meguing kaku lang kasalan.
Siasatan muku, Oh Dios, at kilalanan me ingpusu:
Subukan muku, at kialalanan mu ing kaisipan ku.
At lawan mu nun gating marawak a dalan kanaku,
At tairan muku kingdalan a alang kapupusan.

<b>Panalangin king pangapanlualu salang karing manligalig; king pekapun a musico; metung a dalit nang David</b>

<b><lbl>140</lbl></b>  Iligtas muku, OH JEHOVA, king marawak a tau;
Ingatan muku king mapamiglang tau:
A nung ninu ding magnasang marawak kin gpusu ra;
Alang patugut mititipun lang makapamisan dikil king pamakipamuk.
Tinais de ing karelng dila a anti ong metung a ubingan;


   



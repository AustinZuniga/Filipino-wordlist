Title:Ti Torre, Ti Apuy Ken Ti Ima Ti Dios
﻿<b>ti torre, ti apuy ken ti ima ti dios </b>

Amado Yoro



"Taoka, Bagnos ! Taoka!"

Sumsumgiab ti apuy iti barukongna.

"Ammok a masapulnak. Agkallaysatan tapno maminggan ti amin."

Kasla dadakkel a gurruod a mangdupdupir iti barukong ni Brother Bagnos Dayrit dagita a balikas ni Stella Cruzado, ti sigud a kaayan-ayatna.

"Saannak a sulisogen, Stella. Saan ! Panawannak !. Addan dakkel a karik iti Dios nga agserbi Kenkuana. Inton bigat laengen ket maysaakton a pastor."

"Lasagka met a kas kaniak, Bagnos. Narukop a lasag….Inasawa ti kararua. Narasitayo amin. Masapultayo ti bara ken darang ti ayat. Masapulka, Bagnos. Diak kadi maikari a tagikuaem ita a darikmat?"

"Panawannak, Stella. Inkan. Panawannak. Pumigpigsan ti bagyo. Umatiberberen ti angin. Umayen ti nakaam-amak a tudo."

"Uray no pangep-ep laeng, Bagnos. Naragsakakton a pumanaw. Nawayakanton. Saankanton a singaen. Pangaasim, mawawak. Masapulka!" Agsangiten ti balasang.

"Adaywannak, kunak, Stella. Pumanawka. Saankanton nga umay. Dinak suboken. Dinak irubo. Inkan!"

KASTA UNAY TI PANNAKABARINGKUAS ni Brother Bagnos iti iddana. Agtigtigerger a bimmangon. Nagtarus nga imminun iti danum. Binatibat manen iti nakaro unay. Dina maawatan ti kayat a sawen ti tagainepna. Kasla agpayso latta nga adda itay ni Stella iti dennana. Manulsulisog. Manggargari.

Naglakan ti agbasol, naisennaayna. Piltak koman iti kararuana no tinutopanna ti balasang. Apay ngata a natagtagainepna manen ni Stella Cruzado?

Pinirit ni Brother Bagnos ti singin nga imingna. Ania ti pudno nga agparparikna kenkuana? Ita kadi pay a malagipna manen ti napalabas iti biagda ken ni Stella? Nabayagen a nagsinada.

Nagpinnapilitanda dagiti propesionda. AB-Theology ti iringringpas idin ni Bagnos. AB-Foreign Service met ken ni Stella. Ngem idi agangay, impapilit ni Stella iti ipapanna idiay London a kas DH. Nangrugi ditan ti susikda. Ket saan a nagbaliw ti pangngeddeng ni Stella.

Nasayaat pay met la ti kasasaadna kadagiti immuna nga aldaw a kaaddana sadiay. Awan met ti pagkunaanna iti ipakpakita ken ti panangtrato dagiti amona. Ngem iti saan a nagbayag, naaksidente ti amona a babai. Saan a nakalasat daytoy.

Iti saan a namnamaen a mapasamak, rinames ti amona a lalaki. Adu pay a simmaruno a naisakripiso ti dayawna. Agpulong koma iti autoridad, ngem asino ti mamati. Idi saanen a makaibtur, naglibas

No adda maidanon ken ni Bagnos idi a damag maipapan iti sigud a kaayan-ayatna, adda agkuna a nasumokna ti lubong dagiti kalapati a nababa ti tayabna. Nagbalin kano a paminudo kadagiti mabayadan iti apagdarikmat a ragsak. Nagakar-akar kadagiti nadumaduma a siudad ti Europa. Adda met agkuna a simrek iti Stella iti balay dagiti mongha. Di ammo ni Bagnos ti patienna. No pudno man ken saan dagitoy a sayangguseng, awan ti ammona. Namimpinsan metten a nagsat dagiti damag a dumanon kenkuana iti seminario.

IMMANGES ni Brother Bagnos iti nauneg. Kayatna a liklikan ti rupa ti kalman. Kayatna a sanguen ti agdama. Adda dakdakkel a pagrebbengan a sangsanguen ita. Inton bigat laengen, awatennanto ti kinaan-anayna a ministro......

Lima a tawen a naipupok itoy a seminario. Nabayagen a naipusing iti akinruar a lubong. Maawatnanto ngata ti kinagulo ken kinapegges ti sulisog iti ruar?

" Adda ditoy a seminario ti kinatibker ti agbalin a pasurot ti Dios, Bagnos Dayrit. Adda kenka no panggepmo ti agbabawi. Ket no namnamaem a saan a para kenka daytoy a bokasion, nasaysayaat laengen a saanka nga agtuloy. Adu ti rumbeng a sursuruem. Adda dagiti bisio a saan a mabalin ditoy. Masapul ti tangken ken tibker ti pakinakem. Adda dagiti sebbang ken sulisog," paset ti orientation ken indoctrination nga inted ni Bishop Jacobe Ratsem, ti misionero nga Olandes.

"Daytoy ti balay a pakatubayan ti pudno a malalaki iti tay-ak ti religion ken pammati. Panagserbi ti Dios. Ti panggepna. Nasken ti pananglipat ti naindagaan a bisio ken aramid. Ammuem koma nga adu dagiti mangpadas, ngem ad-adu dagiti mapaay. Saanda a makaanus. Dida maited ti biagda itoy a kita ti panagserbi. Saan a nalaka ti agbalin nga Ima ti Dios. Adu ti agtarigagay, bassit dagiti mapili ken makalusot iti naiget a pannubok....'''

SAANEN A NAKATUROG ni Brother Bagnos. Inuraynan ti bigat. Ngem agtibtibbayo latta. Kasla masulnot ti riknana. Ania koma no agpayso ti tagainepna. Amangan no saan pay a mayawat kenkuana ti kinaministrona. Sayang koman dagiti aldaw ken tawen a binusbosna iti Evangelica Seminary. Amangan no umsienda pay ti kinarasina.

Apuy met ti ayat, nakunana. Impierno ti derrep. Ania koman no natnag iti apuy?

Napalingaling. Apay nga ita pay a dandanin agbalin a padi iti pannakapasamak koma dagitoy? Nagsakuntip.

Maipasirnan ti anaraar ti init. Kinita ni Brother Bagnos ti pader ti seminario. Nalagda. Nasiken. Kongkreto. Ngem ania koma ti kinasiken daytoy a pasdek no isu, isu ni Bagnos Dayrit, ket nalupoy met? Narasi met !

Tinangadna ti torre. Nakadeppa ti dakkel a krus iti sallabawan daytoy. Nabasana ti kayat a sawen ti krus. A kunkunana: Ah, siak, adtoyak a mangyawat Kenka ti panagserbi, ti biagko: pannakasuot ken panagtuok. Kukuam ti kararuak !"

Napintas ti desinio ti nataraki a pasdek. Bunga dayta a desinio ti mautek a parsua. Iti bangir ti panunotna, mangpabangonto met ti kastoy wenno balay ti kararag.

Linukipna itan ti kortina ti batogna a tawa. Narayrayen ti init iti bigbigat. Nawada ti langit. Adda a makitana dagiti managsapsapa a tumaytayab. Adda dagiti nagumok kadagiti rengngat ken rukib ti rekkang ti pader. Madamdama pay, awatennanto ti kinapadina.

Apagdarikmat, nadanon ti seremonia. "By virtue of this Council, I pronounced you as Reverend Bagnos Dayrit," nangegna ti nabatad a balikas ti Supreme Bishop. "Go out from this seminary, preach, educate the people in accordance with the doctrine, the teaching and learning of the church. You now Reverend Bagnos Dayrit Go and Serve the Lord"

Nakarikna ni Fr<pd>.</pd> Bagnos iti bang-ar ken salibukag. Nadlawna ti naan-anay a kinapadina. Maysan nga Ima ti Dios. Addan pagrebbenganna a nasken nga ipatungpalna. Ngem ammona, adda pay la dagiti sarangtenna a tubeng. Saan pay a naggibus dagiti pannubok. Pangrugian la daytoy iti pannakasuotna. Adu ti apuy, derrep ken sakit ti gimong. Ammona nga agpannuray iti kabaelanna ti pannakilangenna kadagiti tao. Kasano ti tibkerna? Napaanges iti nauneg.

AGAWID KOMAN ITI MAYSA NGA AGMATUON idi malabsanna dagiti agina iti lansangan. Nakakaasida unay iti langada. Rutayrutayda. Kasla nabayagen a dida nangipauneg iti nasayaat a taraon. Iti panagkita ni Fr<pd>.</pd> Bagnos, nabayagen a kastoy ti kasasaadda. Maysada kadagiti homeless? Simnek ti kaasi ti padre. Inkeddengna a kasarita dagiti agina.

"Kastoy lattan ti biagmi, pastor," nalangpaw ti sungbat ti ina. "Awan ti pangalaanmi ti pagbiagmi. Awan trabahok. Saanak pay ketdin a makatrabaho. Baldadoak. Awan ti mangawat kaniak. Dimi kayat ti matay lattan iti bisin. Isu nga uray no murkat dagiti aglabas, yamanenmi ti adda."

"Adda kadi kakabagianyo ditoy?" sinaludsod ni Fr<pd>.</pd> Bagnos.

"Adda met nga karugitdakami. Ibaindakami kadagiti gagayyem ken am-ammoda iti nangaato a gimong. Didakami mataliawen."

"Di mabalin nga itedmo kaniak ti naganda?"

"Saan a mabalin, pastor. Dika kadi mabuteng kadakuada no iramanmo pay ti bagim kadakami?"

"Allukoyek ida a tumulong kadakayo," kinuna ti padre.

"Saan! Dida kayat ti maibabain iti nadayaw a gimongda. Kamengda kadagiti nalatak a gunglo." Inkedked ni Rosario.

"Panaginkukuna ti ibagbagada. Apay nga ibaindakayo. Rebbengda met ti tumulong. Ania kadi a gunglo ti ayanda?" Inud-odan ti pastor.

"Bay-anyon ! Kaguradakayo laeng. Saandakami nga am-ammo." Impakaasi ni Rosario.

Saan a naud-odan ni Fr<pd>.</pd> Bagnos ti dawdawatenna kadagiti agina. Dinawatna no mabalinna ida a sarungkaran iti taengda. Ngem saan a kayat ti ina.

Iti kaadda ni Fr<pd>.</pd> Bagnos iti balay nga inted ti simbaan a pagpaayanna, kasla makitkitana ti kasasaad dagiti agina. Apay nga adda dagiti mailanglangi iti lanlansangan? Apay a di koma dagitoy ti kitaen ti turay ken ti gobierno. Nakemkemna ti sangina. Ammona a tao met dagitoy. Ammona a dakkel a milat ti siudad ti kastoy. Adu dagiti mangalkalsada. Dugyudugyot. Ania a krisis ti patauden daytoy. Ania a kita ti ladawan ti siudad ti imansa daytoy. Mabaybay-an kadi dagitoy nga umili gapu iti nakaro a pinnolitika? Dumakdakkel ti social disaster. Krimen. Panagrames. Panagtakaw. Noise pollution. Bandalismo. Panagpuor.

Agkurkurang metten ti housing. Adda sugal. Ngem kayatda pay la a malegalize ti casino gambling. Ania dagitoy a makadadael iti siudad.

Napawingiwing.

MALEM. Inkeddeng ni Fr<pd>.</pd> Bagnos a suroten ti pagtaengan dagiti agina.

"Awan ti masnop a taengmi, Pastor," kinuna ni Rosario. "Ti la adda a pagturturoganmi. Mabalin a ditoy ita, intono bigat sabalinto manto a kanto."

Pinanurnorda ti akikid nga iskinita. Immusokda kadagiti tolda a pagtagilakuan. Simrekda iti nailet a suli. "Ditoykami ita a maturog. Sagpaminsankami nga ummian ditoy. Napakpakni la ngamin bassit," kinuna ni Rosario.

Kinita ni Pastor Bagnos dagiti napagsasaip a karton ken rigrigis a lupot. Nagsennaay daytoy. Ay-ayenna dagiti agina. Nadlaw ni Pastor Bagnos a naulimek ditoy a disso. Asideg ti baybay. Adda iti sidiran ti Puerto. Saan unay nga adayo iti rangtay ken dagiti andamio ti barko a pangkomerisal. No dadduma ket madlaw ti agkubbuar nga allon ti danum. Naammuan ni Pastor Bagnos a biktima ti panagrames ni Rosario. Ni Anton ti bunga ti kinadamsak.

Adda nabukel ni Pastor Bagnos iti panunotna idi agawid. Nasken nga adda mapasamak, nakunana. Agaksion a dagus. Dayta ti paset ti sinapataanna a pagrebbengan. Tumulong kadagiti marigrigat ken manidadanes. Yanna ti tibkerna? Dina kayat a panunoten wenno kitaen a marunot lattan dagiti agina iti kasta a kinadaksanggasat. Nasken nga agtignay.

TENGNGAN TI ALDAW idi malpas ti gimong iti kapiliada. Kiniddaw ni Pastor Bagnos nga agbati dagiti kameng ti hunta ti simbaan. Sisiam dagiti adda kadagiti trese a kameng. Adda kurom. Saanna nga itantan ti panggepna.

"Nakitak ti agdadata a kinapudno iti kaaddak iti Chinatown. Ket no nakitayo ti napaneknekak, diak ammo no ania met ti sumken iti riknayo," inrugina.

"Maipanggep kadi kadagiti ebiksion iti siudad, pastor?’ saan a nakatutor ti maysa kadagiti direktor.
"Saan. Dagiti nasarakak nga agina. Nakakaasida unay.

"Ta ania koma ti pakainaigantayo?" Simmalingbat ti sabali.

"Adda kabsat. Adda dakkel nga akemtayo itoy a banag. Dayta ti gapuna a pinagbatikayo ta kayatko nga ammuen ti kapanunotanyo."

"Kapanunotan? Ania a kapanunotan? No pakaisturbuan, mandiak dita!" maysa ti nagkuna.
"Ngem nasken a tulongantayo ida," kinuna ti pastor.

"Kasano koma…ken apay a datayo ti maringgoran?"

"Denggendak. Adda pampanunotek nga aramidentayo. Malaksid iti dinominggo a koleksiontayo, kayatko nga agur-ortayo iti ania man a tulong kas iti daan a lupot, makan, delata a masida ken makan, ken dadduma."

"Ngem addan san nakailatangan ti koleksion, pastor. Dimo met panggep aya nga ikalawa ken ikadakkel ti kapiliatayo?"

"Ammok. Ammok a kasta. Ammok a ti pannakaikalawa ken pannakaidakkel ti kapiliatayo ti pampanunotem, Seron. Ngem ammom kadi met a mabalintayo nga ikadakkel wenno agur-or iti sabali a wagas," kinuna pay ti pastor.

"Apay a datayo ti maisturbo kadagita nga agina, pastor? " simmampitaw ti sabali. "Adda met turay ken ti gobierno, wenno welfare a mangtaraken kadakuada. Datayo pay nga agbaybayad ti buis ti turtorenda."

"Ammuem koma ti sasawen, kabsat, pinalagipan ni Pastor Bagnos ti nagsao iti kasta. "Adda dagiti banag a prioridad nga aramidentayo."

"Ammok ti sasawek. Ket no isabalitayo met laeng ti pagpaayan ti koleksion ti kapiliatayo, nasaysayaat laengen nga isubliyo dagiti naitedkon!"

"Kabsat Perdonio!"

"Pudno ti sinaok, pastor," kinuna ni Perdonio.

"Ken narigat a mapasamak ti kasta, pastor. "Masapultayo met ti kuarta a pangpadakkel ti kapiliatayo," insilpo ti sabali.

"Iglesia met ti ubing ken ti inana, kabsat. Ammuem nga adda ti iglesia iti tao. Ti tao ti pudno nga iglesia, Seron."

"Kasta ti kunam, pastor. Ngem adda kadi gapuna a tulongantayo dagitoy nga agina?" dinamag ni Seron.

"Nasken, Seron. Ken nasken nga ammuenyo a piltak ti gimongtayo no saantayo a saranayen ida. Kadaraantayo ida. Sino kadi ti agsisinnakit ken agtitinnulong no di met la datayo nga agkakadara? Sinno ti babalawenda. Kayattayo kadi a kumaro ti kinalaad ti ladawantayo ditoy. Walangwalang kadagiti iskinita iti arubayan dagiti karinderia. Nasken ti pannangted!" impalawag ti pastor.

"Pannangted?" adda nagtanabutob. "Ket kasano ngaruden ti panggeptayo a pannakaikalawa ti kapilia?"

"Ammoyo, saan la nga iti actual a kadakklena ti nasken. Dumakkel met ti kapilia kadagiti ayat a maisaknap. Ket ti kapiliatayo, maysa a wagas iti panagtrabaho. Ken pannulong iti sabali.," impeksa pay ti pastor.

"Itedtayo kadi ti koleksion a kuarta kadagiti agina, pastor?
"Saannak a maawatan, Seron. Saan amin a kuarta a koleksiontayo ket maited kadakuada. Ti nasken, ti suportayo kaniak. Kayatko ti moral support. Ken tapno awan ti makunayo, siak ti makaammo kadagiti dadduma a maaramid.

Ulimek.

Namrayanda ti nagkikinnita.

"Ken maysa, tao met a kas kadatayo dagiti agina. Masapulda ti tulongtayo. Datayo met laeng ti makapunas ti piltak ti komunidad iti kasta a kasasaadda," inlawlawag ti pastor.
"Napintas a panggep," naguni ti panglakayen. "Tulongan dagiti makasapul. Ammoyo kadi a kinadios met ti agayat iti pada a tao, aglalo kadagiti marigatan," inggibus ti panglakayen.

KAMALMANNA. Rinugianen ni Pastor Bagnos ti nagpasiar ken nakisarita kadagiti mabalinna nga asitgan a gunglo. Inasitganna pay dagiti gunglo nga agit-ited iti saranay. Nakisarita met kadagiti ahensia ti gobierno. No adda dagiti mangayon adda met dagiti sumupiat. Ngem saan a napukaw ti namnamana. Ammona a makaurnongto. Ditoy nga ipakitana ti maysa nga akemna a kas ima ti Dios. Saan a nalaka a maupay. Adu dagiti mabalinna a saurngkaran.
Sinarungkaranna manen dagiti agina. Nakadalukappit ni Rosario iti suli. Sab-okna ti rinaay ti nalaylay a sabong. Idi tumakder daytoy, nagkalanggiking dagiti sensilio iti sab-okna. Ad-adda manen a simnek ti kaasi ti pastor. Kullapit unayen ti babai. Bakbaketen nga amang ngem ti pudno a tawenna. Nadlaw ti pastor a nalukayen ti rimats ti bagina.

"Kastoykami lattan, pastor," naikuyog ti uyek ni Rosario. "Abusta leblebnakamin ti nadungrit a barongbarong ken kaeskuateran, lingkanakami pay ti daga." Nagsaninglot. "Inoras, inaldaw nga ur-urayenmi ti pannakarpuog wenno pananglamut ti apuy ditoy. Awanen ti sabali a pagkamanganmi," makilumlumba ti angesna iti panagsaona.

"Mamatika kadi nga adda pay la kaasi ti Dios, Rosario? Kayatko a sawen no patiem nga adda milagro nga aramiden ti Dios?" dinamag ti pastor.

"Iti kastoy a kasasaadko, diak mangnamnama nga agbalbaliwak pay. No pudno nga adda ayat ti tao wenno ti Dios, saankami koma a kastoy. Apay nga ibaindakami ti tao. Apay a saktandakami ti tao? Apay nga adda kinarawet? Apay a managinkukuna ti gimong? Apay? Apay a kastoy, pastor," kinuna ni Rosario.

KASTA UNAY TI KARIBUSO DAGITI AMBULANSIA ken Fire Department iti dayta a malem. Maur-uram ti Chinatown. Iti panagkita ni Pastor Bagnos, iti asideg ti Puerto ti yan ti agas-asimbuyok nga apuy. Sumsumgiab ti dila ken gil-ayab ti apuy. Lamlamotenna ti dakkel a bodega. Pattapatta ni Pastor Bagnos a dita ti yan da Rosario ken Anton.

Nagdardaras ni Pastor Bagnos a simmurot iti ugoy dagiti fired department tankers. Nagtibnok ti arimbangaw ken ikkis dagiti agpapaarayat. Inalistuan ti pastor a tinurong ti karenderia a yan dagiti agina.

"Arayatendakami…..Mataykamin….!!!!. Simleng dagiti ikkis. Winagisan ti bombero a saan a sumrek dita ngem inalistuanna ketdi ti simrek latta. Nalaus ti danag ken bessag ti ubing. Intaray nga inruar ti pastor. Kasla kimat, nagsubli met laeng. Sinakruyna ni Rosario. Iti apagdarikmat, sinppayot ti alipga ti pasdek a yan dagiti agina. Simmaruno ti napigsa nga angin. Sa manen ti kanablaag; nanarpaaken ti pasdek. Pinaturongan dagiti bombero Ngem nadaleb ti amedio agrakrakayan a pasdek iti karenderia.

"Baro a biag," nalaus ti yaman ni Rosario. "Apy nga ar-aramidem dagitoy kadakami, pastor?" manartaraigid ti lua ni Rosario. "Apay a dimo latta koman impalubos a mataykami lattan iti kasta a pannakaitanem."

"Saan a masebseban ti apuy iti gura iti gura. Maysa a pagrebbengan ti mangsalaknib ti pada a tao. Maysaak la nga adipen ti Dios. Ket no daytoy man ti maysa a kita ti misionko nga agserbi, maragsakanak ta sibibiagkayo pay nga agina."

"Burburtia met ti biagmi, Pastor. Sungani kadagiti am-ammok. Adita dagiti kakabagian ken am-ammomi. Ngem saandakami nga am-ammo. Linaksidak gapu iti napagtengko. Ngem ammo ti Dios, saanko a nagay-ayatan ti pannakaramesko. Ibagada pay ketdi idi nga ibellengko ni Anton, kunada a bunga kano ti pammilit. Ngem diak mabalin nga aramiden ti ibagbagada. Pinalubosak nga agbiag ni Anton nupay ammok a bunga ti pannakaidadanesko. Uray no bunga ti kinarawet ti tao iti lasag ken derrep. Kunak ngamin, a bareng no isunto ti makaamiris ti pudno a pannagna ken kaipapanan ti biag. Dandanikamin natay gapu itoy dakkel nga apuy ti uram. Ket iti daytoy nga inaramidmo, pastor, madlawko nga agsubli ti dakkel a panagtalekko iti pada a tao ken ti gimong a nangibelleng kadakami nga agina."

"Saan a bulsek ti gimong iti kinapudno, Rosario. Daksanggasat laeng ta nagbalinkayo a biktima iti panagintutuleng ken panaginkukuna iti naminsan. Ngem ammuem koma a sipud pay idi damokayo a Makita iti lansangan, patiek a kasapulanyo ti tulong. Inyumanko nga immuna iti aramidek iti hunta ti kapiliami. Adda bassit koleksionmi ken mabalinyo a pamuonan nga agbiag ken ni Anton."

"Ania ti kayatmo a sawen, pastor?" adda gagar ni Rosario.

"Saankayo nga agmaymaysa ditoy a lubong, Rosario. Dakayo met ti paset ti gimong. Pakaragsakan ti kapiliami no awatenyonto ti naurnosmi a tulong para kadakayo nga agina. Kas kunakon: baro a biag. Adda latta kaasi ti langit.

Nabayagen a naited ni Pastor Bagnos ti naur-orda a tulong kadagiti agina a Rosario ken Anton. Adda dagiti nadumaduma a makan, delata, lupot, kuarta, ules, kasangkapan iti kosina ken alikamen iti pagtaengan.

Agyman la unay ti pastor kadagiti kaduana iti kapiliada. Kasla dimmakkel iti panagriknana iti bagina. Dimmakkel ti panagtalekda kenkuana.

Iti mitingda iti hunta ti kapiliada, impeksana ti nalaus a panagyamanna. Binigbigna ti dakkel a kaipapanan ti panagtitinnulong ken panagtutunosda. Impaimana kadakuada ti ladawan iti pagiwarnak. Saanna a bukbukod ti balligi ken dayaw. Idi kitaenna dagiti kaduana iti kapiliada, nadlawna nga adda pannakapnek iti rupada. Saan a nagbiddut. Adun ti mangraem ti impaay ti kapiliada.

DOMINGO. Adu manen ti tao iti uneg ti kapilia. No idiligna kadagiti immune-una a misana, umad-adu ti tao nga agatendar. Inwarasna ti panagkitana. Nawada dagiti ruprupadda. Kasla marinana a timmayag ken dimmakkel ti kapiliada idi madlawna ti dua a kabarbaro a rupa. Addada iti maikadua a pew iti sango. Da Rosario ken Anton !

Iti pingir ti panunot ni Pastor Bagnos, nakitana manen dagiti aldaw ken rabii ken tawen a kaaddana iti seminario. Nakabatbatad ti kaipapanan ti krus iti torre ti Evangelica Seminary. Agbalbalikas manen ti desinio a kongkreto iti pader daytoy. Nakitana ti bileg ken kidser dagiti sementado a panuli ken diding ti katedral. Iti uneg, napupok ditoy iti napaut bassit a tawen tapno masubok. Iti pannakayawat kenkuana ti kinaa-anayna a pastor, inkarina idi iti bagina, ket intukitna iti barukongna nga agserbi a kas napudno, natakneng ken nalinteg a ramay ti Dios.

Inwarasna pay naminsan iti panagkitana iti uneg ti kapilia. Adda pay dagiti kabarbaro pay a simrek ti di pay unay nabayag. Ammonan a nagsaknapen ti damag. Ket nabang-aran. Saan manen a nagbiddut. Ti iglesia ti dumakkel gapu iti naimbag nga aramid. Ti tao ket isu ti iglesia. Uray no saannan a maibaga kadagiti kameng ti Bishop’s Committee, patienna a dumakdakkel ken lumawlawan ti iglesiada. Dagiti dagiti agina a Rosario ken Anton ti mangipaneknek.

Idi agangay, timmakder da Rosario ken Anton. Agturongda iti sango ti altar a yan ti pastor. "Adda la kayatko a yebkas, Pastor," kinuna ni Rosario.

"Denggek no ania dayta, Rosario."

"Ammok ti kadakkel ti iglesiayo, Pastor. Ti kadakkelna ket saan a marukod iti pisikal ken aktual a sukat, takder ken kalawana. Marukod ti kadakkel ti iglesiayo babaen iti kinaimbag nga impaayyo kadakami nga agina." Nakalua ni Rosario.

"Ti kalipilia, ken ti Dios ti pagyamanam, Rosario. No ammom nga adda ayat; adda met Dios. No adda Dios, adda latta kaasi ken ayat. No adda apuy, adda met ayat, Rosario. Ket patiek a dimmakkel ti templo ti kararua iti nabileg a pammati. Adda kinaimbag kadagiti Ima ti Dios. Tumukno ti langit ti panagyamanko kadakayo amin."

Idi kitaen manen ni Pastor Bagnos dagiti adda iti uneg ti kapilia, masinunuonan ti saanna a panagbiddut iti kaaddana kadakuada.

Nakarikna iti naisalsalumina a talinaay. Nagyaman iti Apo. #



Title:Paraiso
<b>Paraiso</b>

Gerry Riguera

Bayat ti panagpalpalamiisko iti asideg ti pagkampanaan ditoy Vigan a mangparparmata ti kinadaeg daytoy nga ili a kas Ciudad Fernandina, dua a paset ti napan ti panunotko a kas pattapatta.

Umuna, nalabit a ti Ciudad Fernandina kadagiti a panawen ket napintas a ti aglawlawna ket mabalin a maiyatir kadagiti dadduma a disso diay Europa iti daydi a siglo.

Maikadua, ania ngata ti adda kadagiti kapanunotan dagidi nagkauna nga agindeg iti daytoy a siudad? Awan kadi a pulos ti nangnamnamaanda a bigat ken aldaw, marpuogto met la ti turay a nangadipen kadakuada? Naragsak kadi ti biagda iti baet ti napalalo a pannakaparparigat ken pannakaabuso? Awan met ti nagpilianda.

Napintasen ti kabaruan a Siudad ti Vigan. Adun dagiti natatayag ken kabbaro a pasdek a naiyabel kadagiti kadaanan. Saanen a kasla idi ubing pay datao nga awan ti matatao kadagiti kalkalsada malaksid no fiesta ti Vigan iti Enero wenno fiesta ti Bassit a Simbaan iti kunkunada a Tres de Mayo. Kadagitoy, di ammo no paggapgappuan dagiti aginaldaw a rinibu a tattao nga adda ditoy. Nasayaat met ta pasalibukagenna ti bulsa ti siudad.

Idi ubing pay datao (adda kalalaingannan a tawenko), dandani ammo amin a makita kadagiti kalkalsada ken kadagiti pagtagilakuan. Awan ti agtag-Tagalog idi. Puro Ilocano a bengngat ti Vigan ken dagiti kabangibangna nga il-ili.

Ita, ti baybay dagiti rupa ket nasayaat no adda maila-ok nga am-ammo a dua ken wen, Tagalog, Cebuano ken adun a pagsasao ti mangngeg ditoy.

Sabalin ti Vigan, maysan a maipagpannakkel iti dagup ti pagilian.

Saan a daytoy ti gandatko ita --- mangibinsabinsa ti nasayaat a nagbaliwan ti Vigan no di ket ti panangarbasko ti sarita a Paraiso.

Inrugik ti Vigan gapu ta bayat ti panagsarsaramsamko, inasitgandak dagiti agassawa (ngata) a gangannaet. Ingles ti pannakisaoda kaniak. Dinamagda no kaano a naipasdek ti ili ti Vigan. Saanko a nasungbatan dayta a saludsod babaen iti sungbat a kalalainganna no di ket adda latta "mabalin a . . ." a nayunna.

Bayat ti panagsasaritami iti dulangko idin ta immasidegna, napalupadipak ti babasaen nga iggem ti maysa a naisurat ti Kastila. Dinamagko no sadino ti madaydaway a pagilianda. 

"Madrid, Espana," insungbat ti maysa.

Kasla limbuak bassit ti darak ta maipalagip kaniak ti naglabas. Awan ti pakainaiganda ken siak kadagiti pasamak a naaramid 300 a tawenen ti napalabas ngem no umapay ni lagip, kadatayo a makaammo ti binulong ti pakasaritaan, makarit latta ti kina-Filipino.

"Itay napan a lawas, napankami ken ni Maria a kapisi ti pusok diay Banaue, Ifugao ket nagpintas ti buya dagiti naikitikit a pagmulaan ti pagay kadagiti bakras ti bantay!" inlagip ni Fernando.

"Kasla inaramid dagiti ima dagiti didiosen," innayon ni Maria.

"Wen, ima da Kabunian ken Bathala." Insungbatko.

"Asino dagita?"

"Isuda dagiti didiosen sakbay a sinakupyo ti pagilianmi idi 1521."

Insuratda dagita a nagan iti papel. Mabalin a sukisokendanto ida no asinoda a talaga.

"Ditoy Vigan, ti Heritage District, ket umasping kadagiti pasdek diay Espana," insiddaaw ni Maria a kaslana la ket saan nga ammon a dagidi kadaraanda ket saanda nga immay nagpalalo ditoy.

"Adu dagiti napipintas a disso ditoy Filipinas. Addan dua a bulanmi ditoy a pagilian ken adun dagiti nasarungkaranmi a disso."

"Arigna a PARAISO ti Filipinas! Ingget pintas!"

Pagdengngegko dayta, dandaniak naltukan a nangtilmon ti napnuan adat a barbekyu a naisawsawko iti artem a sili. Kinitak ida iti rupa. Dinamagko:

"Paraiso? Ammoyo kadi dagiti mapaspasamak ditoy pagilianmi?"

Ammok a saanda a sungbatan dayta a saludsod ta awan ti pakaikalam-itanda ditoy. Malaksid ti Hardin ti Eden, kadatayo a mamati ti Nasantuan a Kasuratan, awan ti sabali a paraiso ditoy rabaw ti daga sipud idi, ita ken iti agnanayon ta ti paraiso ket maysa a lugar nga awan a pulos dagiti ladingit, sakit, rigat, pannakaupay, riribuk, gubat, bisin, killo a linteg, managdakdakes a gobierno ken ti pribado a biag. Kayatna a sawen, biig a kinaragsak, panagkaykaysa, panagkakabsat --- disso nga awan kapadana ta ti paraiso ket arigna ti langit.

Adu met ngatan ti nakabasa ti anag ti Shangri-la ken Utopia. Adda pannakainaigna dagitoy iti bugas ti paraiso ngem ti paraiso ket paraiso.

Nangngegyo kadin dagiti agkunkuna a ti langit (paraiso?) ken inpierno ket adda met la ti rabaw ti daga? Adu dagiti mamati a kasta ken adu met dagiti saan a mamati. Siak ti maysa.

No adda man ti rabaw ti daga dayta a paraiso, ti paraiso ket adda iti nakem ken isip. No ti linaonna dagitoy ket bin-ig a nasayaat ken amin a kasupadi ti dakes, makunak a paraiso. Dayta a paraiso ket saan a kanayon a "paraiso" ta ti tao ket tao latta, maysa a tapok a narukop. No ti mapanunot ti tao ket dagiti dinadakes, dagiti saan a maikanatad, daytan ti inpierno.

Nalipatak la a sinao kadagiti dua a no bilang adda paraiso ti Pilipinas, dayta ket sakbay nga immay amin a gangannaet ditoy pagilian ket amin nga tao idi ket dagiti kadkadawyan a kas kadagiti Itneg, Ibaloi, Kankanaey, Tausog, Aeta ken dadduma pay ta saan pay idi a nasamsam ken naidadanes dagiti naikawwes a kinabaknang daytoy a daga. Idi panawen dagiti Kastila, Hapon (ken pati kadi pay Amerika?) ken ingga ita, saan pay simmardeng a nagarubos dagiti napait a lua ni Filipino.

Dagiti nasasayaat a disso ken makitkita ditoy pagilian ket bussogenda dagiti mata kadagiti makaay-ayo a buya a no maminsan saan a malappedan nga agpayso a maaklon ti kinamannakabalin ti Namarsua a ti taengna ket Paraiso.

No ti uneg ti pagtaengan ti pagdaludalan ti kinasayaat, di bumurong nga agsaknap dayta ket uray saanna a malayos ti gimong iti amin a kinsayaat, makuna a dagiti addaan nasayaat nga isip ken panagpuspuso ket adda pannakainaigda ti pannakabangon ti bassit a paraiso nupay apagdarikmat laeng. Dayta a paraiso iti rabaw ti daga ket saan a kasla iti Hardin ti Eden aperpekto ta inaramid ngarud ti Apo. Ti paraiso ti rabaw ti daga no masao a kasta ket isu ti kaadda ti kinatalingengen, panagkikinnammayet, panagbibinnadang ket kinasaliwanwan.

Inpasiarko dagiti Kastila iti aglawlaw ket napalalo met ti ayatda. Idin ta innakon agpakada a sinaak ida, imbagak nga adda asideg a paraiso ditoy. Dayta ti Paraiso ni Juan.

Diak ammo no napanda wenno saan

Title:Akuen Ti Biddut A Maaramidmo
<b>Akuen ti biddut a maaramidmo</b>

Rudy Rumbaoa 



"ANIA'T ipangpangrunam a remienta?" sinaludsod ti ubing.

Pinerreng ti karpintero ti ubing ken immisem iti bangbangir, "Paggabut ti lansa."

"Apay a paggabut ti lansa?" ti manen ubing.

"Gapu ta no maminsan maakaramidak iti pagbiddutak, masapul a tarimaanek, ti kapintasan nga aramidek ket gab-utek ti lansa ken baliwak manen nga ilansa."

Amin a nagannak ket addaan met iti biddut. No mapasamak daytoy, mabalin a ditayo ikankano ket agparang a kasla saan a naaramid. Ngem daksanggasat ta masansan a mangibati daytoy iti killo a lansa wenno perdision iti tabla [a pakailansaan] - maysa a banag iti imatang a saan a nasayaat. Wenno alimonem lattan ti pride [kinatan-ok] ket gab-uten ti lansa iti tabla a nakailansaanna. Kadagiti karpintero, dida paggugusto iti aggabut iti lansa, ngem paset daytoy ti biag.

Awan ti manggusto a mangkita iti kamali ni pulano wenno ni pulana. Ngem kas nagannak, dakkel nga oportunidad daytoy a mangpadur-as iti kinasirib ken kinapigsa ti pamilia. Tunggal pagtaengan, adda latta killo a lansa, ket no ditayo tarimaanen a naimbag dagitoy a killo mabalin a yegna ti riribuk. Babaen iti panangako ti biddut a naaramidtayo, bangonentayo iti as-asideg a panakirelasion, napudno a modelo, ken itdenna kadatayo ti gundaway a mangbangon ti napinpintas ken naim-imbag a pamilia.

<lbl>i<pd>.</pd></lbl> Masapul nga akuen
Ti agbalin a nagannak ket saan a kas karina nga ibaklay dagiti responsibilidad. Agaramidka iti umno a desision. Maiparbeng a desision a pagsayaatan ti pamilia, ngem no maminsan narigat nga ammuen dagiti banag nga aramiden. Uray asinoka man, garanstisado a saankanto pulos agbalin a perpekto a nagannak. No puyotem ken puyotek met, kasta ti biag. Idi agtawen iti siam ti anak ni Romeo, ni Justin, sinaludsod ti ama iti ubing no napadasannan ti nagulbod. Saan a nagkitakit ti ubing a nagipudno iti ama, "Wen, gapu ta amin a parsua ket nakabasol ken nakurang ti aramidda iti pakaidayawan ti Dios" <lbl>[Romans 3:23]</lbl>. Apagapaman a nagpanunot ti ubing," Tang, ammoyo kadi no apay nga adda naimbag wenno napintas a bersikulo ken daniw?" Nasdaaw ni Romeo iti saludsod ni Justin. Ginaraw ti ama ti ulona sana kuna, "Gapu ta maaramatmo daytoy iti inalda-aldaw." Ngem iti panunot ni Romeo, husto ni Justin: Adda panakapaay iti tunggal aldaw.

Ited ti adu a presyor iti panagadmitir a saanka nga agbalin a perpekto. Itden iti bagi ti permiso nga agaramid iti kamali wenno biddut. Kuna ni Romeo, "Naduktalak a no ad-adda nga aramidek ti agbalin a perkpekto, ad-adu met ti maaramidko a biddut. Graduak ngarud ti bagik iti beinte a porsiento a "margin of error." Kayatna a sawen nga awan aniamanna iti aramidek a saan a perpekto. Ngem ar-aramidek ti amin a kabaelak, saan a daytoy ti pakariribukak wenno pagdanagak unay."

Kaaduan a nagannak ti agkuna, "Para kadakami, ti kangrunaan isu ti panagayatmi kadagiti annak ket aramidenmi amin a kabaelan tapno maipaay ti pagsayaatanda." Ngem inako dagiti dadduma a nagannak a makaaramidda met iti adu a biddut wenno pagkamilianda. Dagiti kangrunaan a biddut a maaramidda isu dagiti sumaganad: ti naiget wenno nakuspag, managal-alisto unay, awan ti panawen, awan anus, alisto a maisturbo, managimbubukod, alisto a sumungbat, managpupungtot unay, stress, managpanunot iti negatibo, managbuteng ken natangken ti ulo[na].

No maysaka kadagiti kangrunaan a nagannak, mabalin nga itugawmo a panunoten a maysaka met iti daytoy. Iti amin a tiempo adda latta panakapaay, ngem saanna a kayat a sawen a dakeska a nagannak. Ti umuna nga gapang ket agsublika iti dana a mangako iti buddut wenno kamali a naaramidmo.

No dadduma narigat nga akuen ti panakapaay wenno pagkapsutan iti ekspektarentayo a mapasamak. Adu dagiti nagannak a mangayat a mangmentenar ti imahen a mangipasimudaag a kanayonda a husto ken kanayonda a tengngel ti garaw. Ngem saan a pudno daytoy. Ket dimo ngarud ipalubos ti kinatan-okmo a sumalin iti pagnaan. Simple laeng nga ibaga: "Nagkamaliak," "Hustoka," wenno "Diak ammo no ania ti pampanunotek." Nasalsalun-at a kitaen iti imatang ti nagannak no akuenna ti biddutna. Agbalin a napudno a pagulidanan, kinapakumbaba ken salakniban dagiti annak- tallo a bileg nga imet a mabalin a makatulong kadagiti annak a mangsaranget iti pannubok iti unos ti panagbiagda.

<lbl>ii<pd>.</pd></lbl> Agpakawan wenno agpadispensa
Iti kanito nga akuen a maysaka laeng a tao wenno parsua ti Dios a makaaramid iti biddut, masapul nga agpakawan wenno agpadispensaka iti ugali, balikas ken aksionmo. Ngem no saan a nasayaat dagiti banag, naglaka ketdi koma nga ibabawi wenno agpungtot. Imbes nga aramiden ti responsibilidad, ibaw-ingtayo panagpabasol. Ngem no akuen ti kamali ken agpakawan, masursuro dagiti annaktayo ti kinaimportante ti personal accountability. Kunaen, "Sori," wenno "Dipensarennak ta napunoannak." Anian a nagsayaat iti rikna ken kararua no pakawanem dagiti annak- no dagiti nagannak ammoda met ti agpadispensa.

IDI agtawen ni Marlon iti pito, kaay-ayona ti agay-ayam iti soccer a kaduana ti amana, ni Mac. Masansan nga agay-ayam dagiti agama. Naragsakda ta no kuan, agkatawada pay nga agay-ayam. Naibus ti oras ngem nagbalin nga impotante para kadakuada dayta a kanito. Iti naminsan, impakita ni Mac no kasano ti mangkugtar iti bola nga agturong iti goal. Siniputan ni Marlon ti inaramid ti ama. Kinugtaran ngarud ni Mac ti bola ken imbulosna amin a pigsana, ngem saan nga iti goal ti napanan ti bola- ketdi iti ruarna.

Idi asitgan ni Mac ti bola, naikaglis ti saka daytoy a nagkannawan. Imbes nga agturong ti bola iti goal, direkta ketdi nga iti rupa ni Marlon ti napanan ti bola! Iti panunot ni Mac, kasla nabuyana ti amin a napasamak: nakitana ti bola a nagtapaw iti angin, direkta iti ngiwat ti Marlon. Ti kadaksan a paset ti napasamak, timmayab ti dua a ngipen ni Marlon manipud iti ngiwatna.

Nagtaray ni Mac tapno arayatenna ni Marlon. Nagikkis ti ubing ket mangrugin nga agtedted ti luana. Nakita ni Mac ti dara nga aggapu iti bibig ti ubing. Inarakup ni Mac ti anakna, liniwliwa ken nagpakawan ni Mac ken ni Marlon sana kuna, "Dispensarennak. Diak gamden a saktanka. Diakto ar-aramidenen."

Nagkalma ti ubing, nagdanggayda a nangsapul ti dua a ngipenna. Idi nasapulanda, naglugan dagiti agama a nagturong iti maysa nga ice cream parlor. Iti dalan kuna ni Mac, "Ammom Marlon, diak pulos aramiden a saktanka iti kasta, di met?"

Immisem ni Marlon, imparabawna ti imana iti abaga ni Mac. "Ammok, Tang," kunana. "Mabalin nga impagarupmo idi damo a napaspasak a manglisi ti bola." Kalpasanna, nagsardeng iti apagbiit. "Ken maysa pay, saanka met a nalaing a kumugtar iti bola."

Ti panagpakawan wenno panagpadispensa, tugtogenna iti ridaw iti puso ti anak. Ibagbagam laeng kadakuada a kayatmo iti maaddaan iti napintas a relasion. Naglaka ti mangsugat wenno paritan dagiti annak, wenno mangrabsut ti kalintegan, a no maminsan, ditayo utoben nga umuna ti ar-aramidentayo. Ti aramiden? Alistuan ti agpakawan ken agpadispensa, uray pay no ammom nga adda reaksionda. Dagiti kangrunaan a prinsipyo a mabalin a makatulong kas iti: agbalin a responsibilidad, agipalawag, annadan ti tono ti boses, saan nga agpabasol wenno agaramid iti rason, sawen ti sori, agbalin a sensitibo ken napudno, denggen ti rikna, sawen "mapakawannak ngata?" no saanda a nakasagana nga agpakawanna, saan a piliten; ngem no awatenda, agyamanka.

No aramiden dagitoy a prinsipyo, masolbar ti karirigatan a paset ti problema a mabalin a mangbangon ti diding ti gura ken saan a panagkinnaawatan- diding a mabalin nga umabot iti tawen a mangtumba iti daytoy.

AMMO ni Gerry, agtawen iti siam, a saanna a mabalin nga usaren ti martilio ti amana no awan ti permiso manipud kenkuana. Ket nagpukaw ti martilio ti ama ket saanen a malagip pay ni Gerry no nangidssuanna. Agungeten ti ama. Makapungtot daytoy a nagturong iti balay. Ammon ni Gerry a saan a nasayaat ti panakapukaw ti martilio ti ama, ket mamati daytoy nga awatenna ti aniaman a pannusa nga ited ti ama. Ngem nasurpresa ti ubing. Ita, kalpasan ti innem a tawen, malagip pay laeng ni Gerry no kasta nga asitgan ti ama, "Sori. Saan nga aramid ti maysa a kristiano dayta."

<lbl>iii<pd>.</pd></lbl> Aksionan
KASAPULAN ti napudno a pakawan iti panagbaliw ti tignay. Sarunoen daytoy a dispensa iti agnanayon a negatibo nga ugali, balikas, wenno aksion nga awanan iti kaipapanan. No makaaramidka iti biddut, masapul a tarimaanem ti perdision. Ti panagtarimaan urnosenna ti situasion. Kaaduan a situasion ket mabalin a matarimaan no ipaayam la ketdi iti tiempo wenno panawen ken enerhia a mangtrabaho. Ngem no malibtawan ti oportunidad wenno naunegen ti perdision, masapul nga ibilangmo ti restitusion. Karaman iti restitusion nga itden wenno aramiden ti maysa a banag a maisakripisio tapno maipakita nga inaramidmo a serioso.

Sanguen ti bukod a biddut, al-alisto a maisapulam ken maawat dagiti annakmo ti naaramidmo a kamali. Kamaudiananna, mautobmonto a saanka a perpekto kasta met kadakuada. Iti panangsango kadagiti panakapaay, masarakamto ti bagim a sensitibo ken addaan iti anus kadagiti pagkamalianda. Itden ti biddut ti oportunidad iti kinaimportante ti: kinalaged ti sao, denggen ti tunggal maysa, agdanggay nga ibusen iti anakmo ti oras, ibilang ti ibungana, annadan dagiti isawang a balikas, saan unay nga ag-react, ken ipangruna dagiti prayoridad.

Padasen a pagadalan ti tunggal panakapaay ken biddut.*


Title:Baket Salome
<b>baket salome</b>

Amado Yoro 


NAGKALMAN TI ARBIS iti agmatuon. Tinangad ni Baket Salome ti inampiranna a kayo. Ita la a nadlawna a matmatayen ti pinuon. Agbebessag dagiti bulongna. Kasla naladaman iti uram. Narasayen dagiti mapilpilit nga agdadag a bulong. No di la nagarbis itoy nga agmatuon, patienna a nasarangsang koma dagiti mayangin a bulong ken sabsabali a ginango. Nadam-egda bassit ta dinalepdep ti paspasaray nga arbis.

Immapiras ti angin iti nagduma a kuaresma. Nagwaneswes dagiti rawis. Nagpayak dagiti bulong ket timmayokda a nagpalangit sada met la agdisso iti barukong ti daga.

Nakalbit ti kinaagtutubo ni Baket Salome Kaay-ayona a denggen ti kasla agkankanta a kabakiran. Dagiti baber dagiti aringgawis. Ken ti agdaldalluyon a kataltalonan.

Iti awayda a Maradudon, isu idi ti bigbigbigenda. Nalaing a kumansion. Kaaduanna ti sion sion. Kadagiti pasken kas iti pabuniag, kasar, kasangay wenno anibersario, makiddaw latta ti panagkantana. "Songbird of Maradudon" ti birngasda kenkuana.

"Dagiti taon, aya." Indillaw ni Baket Salome idi makitana a nagedgedan ti pinuon ti kayo. "Pilpilitenda a pukawen daytoy a rukbos."

Napanunotna a parsua met a kas kenkuana ti kayo. Rumusing. Dumakkel. Agsampaga. Mangted iti adu a saguday ti kayo. Mangted iti pagimbagan. Bunga. Buya. Sabong. Linong. Angin. Lamiis. Paset ti nakaparsuaan ti kayo. Apay a gandatenda a patayen?

Wen, adu ti ipaay ti kayo. Tubeng ti panagrugon ti daga. Tipdenna ti panagalud-od ti rangkis. Patabaenna ti daga. Napanunot dagiti ni Baket Salome. Ti tao ngay? Agbiag iti angin, dam-eg. Init. Tudo ken linnaaw. Pannakaawat. Ti arbis dagiti bisibis kas iti isasarungkar dagiti lagip.

Nagsakuntip ti baket idi maamirisna a saan a dagiti didigra laeng ti pakatayan ti maysa a parsua. Kas iti kayo ita, matmatayen gapu iti kinaranggas ti tao. Apay koma a dida urayen a matay iti bukbukodna. Bay-an nga idateng ti panawen ti ipapatayna. No umay ti bagyo ken layus, bay-an a makigasanggasat met agingga iti kabaelanna a si sip-aken ti dulluog ken basnot ti allawig. Apay ngata a saan a tiniped dagiti environmentalist ken dagiti dadaulo ti outdoor circle ken dagiti natural preservationist ti turay.

Nginarietan ni Baket Salome dagita a pampanunot.

Kumakanta koma pay laeng ngem naglabesen ti panawenna. Saanen a mabiag ti kinabaketna dagiti nota ken sonata. Dagiti ayug iti kinaagtutubona. Dagiti sumngay a rikna a mangbiag iti maysa a kanta. Awandan. Baketen. Naparparen ti bukadorana. Nupay ar-arapaapenna koma pay met ti dumayyeng. Ti mangyebkas ken mangidayyeng iti rikna nga em-em-emanna. No dadduma, umannugot nga adda paggibusan ti amin. Ti kanta. Ti ayug. Ti biag. Kasta met ti kayo, adda panungpalanda amin.

KIMPET NI BAKET SALOME iti sarukodna. Masapul nga ituloyna ti magna. Makamakamto pay ketdi ti tudo no di pay la agkuti nga agawid. Makatudtuduen sa. Bumengbengbeng latta ti ulep iti laud.

Masdaaw ita ta agarbis iti kaaddana iti dalanna nga agawid. Napan met itay nakidomingo de ramos. Ania koma iti ipanaganna itoy nga arbis iti agmatuon?

Umay manen ti Nangina nga Aldaw. Kapudotna koma manen. Ngem itoy nga agmatuon, madalepdep met ti daga iti irarasuk ti dagaang. Kasta met iti dagaang iti barukong. Isuda ti manglunag wenno manglunit kadagiti rekka a pinagrikki ti ulbod ken mananggundaway a lubong. Ulbod. Sinnikat. Kunniber. Seks. Panagrames.Panaginsisingpet. Kinaranggas iti taeng. Abuso. Apas.Apal. Sepsep. Panangimbubukod. Panagintutuleng ken panagimbubulsek. Riri dagiti tao ken lider ti gunglo ken komunidad. Adda dagiti nasam-it a tugawda a nakalangkapi. Dida kayaten a panawan. Im-imasendan ti maaw-awagan iti titulo. Dida madlaw a marpuogda. Adda pay mangipasdek ti bagbagida nga isu ari ken immortal a lider.

Dagitoy man ti namataan ni Baket Salome a kita ti gimong. Saan a buksel tapno dina makita ti kinalaad wenno kinapintas ti aglawlaw. Nupay agbibiag iti saem. Pait ken pannakapaay, makitana dagitoy a ramen ti lubong. Ania kadi ti makaigapu? Politika manen. Sileng ti pirak. Mabayadan a pagsaadan. Agkalkallasawan a panagul-ulbod iti likudan dagiti assawa.

Ita pay la a napuotanna a nagarbis iti leppas ti misa iti kaaddana iti dalan. Ania kadi ti ibagbaga ti arbis? Kenkuana kadi laeng wenno kadagiti padana a parsua.

Malaksid iti kinaawanen ti kabagian ni Baket Salome, maysa a kubbo, isu a katlo ti sakana ti sarukodna. Balo pay. Ina ti tallo a lallaki. Awandan. Isu nga agborbording iti Kaaawa Nui. Adda iti aywan ni Nana Patricia, lisensiado a Care home operator.

Kastoy a napukawna ti pamilia. Nakaal-alingget ti ipapatay daydi Basilio nga inauna. Napasag iti gubatan idiay Korea. Dandani saanda a nailasin ti rupa ken kinaasino ni Crispin a natay a naderderder ti bagina a natupakan ti nagkolapso a dakkel nga overhead crane idiay Johnston Island iti trabahona iti dakkel a kompania ti konstraksion. Kinemmeg ken intalaw dagiti saan a masinunuo a grupo no a taga bantay wenno taga baba ti nangtiliw ken nangpungo ken nagapput ti mata ni Crisot sada pinuoran kadagiti mismo a manuskritona maipapan iti simbaan. Tallo a kanalbuong ti nangsalbag iti barukong ti ministro, ket naidasay nga awan ti nangakup nga ima kalpasanna.

Kasaeman unay ti ipupusay ni Gasparna iti maysa nga aksidente ta napandagan iti dakkel a haul cane trailer truck a nagkarga iti mano tonelada nga unas iti plantasion. Maysa a nasapa a parbangon, on-spot, nagsatan ni Lakay Gaspar nga asawa ni Baket Salome.

Nagaligagaw ni Baket Salome. Nadamsak met ti panawen kenkuana. Nakarikna iti dagensen. Apay nga isu, Salome Doloroso, ti sineknan dagita a pasamak?

Kayatna nga iwagsak ti ig-igpilanna a saem. Ngem asino ti makaawat kenkuana? Asino pay ti makipagrikna iti em-em-emanna a sanaang?

Naimbag la ketdi ta mannakaawat met bassit da Leilani ken Nana Patricia. Ditoy kadin a kalangenna dagiti sensennaayna? Dibosionada met ti baket. Dina maliwayan ti mapan iti simbaan. Manglimos met. Patienna a makasakdo met ti adu a banag iti ipapanna iti balay-kararagan. Isu ti ubbog a makataraon iti pakinakemna. Dina kayat a libtawan no mabalin aginggana a kabaelanna ti magna. Asideg met ti simbaan iti bordingna. Lima a bloke ngata ti baet. Nupay adda pidsolna, maikarigatanna met ti magna a tulongan ti sarukodna. Pawaywayanna la ti oras ket makadanon ken makaawid met.

Daytoy ti maysa a kapatgan iti biag ni Baket Salome. Ibilangna daytoy nga aldaw a kas paset ti Bagi, Lasag ken Dara ni Cristo. Kasta la unay ti pannakarikanana iti napalaus a rag-o ken kinalag-an a biag no mangegna a kuna ti padi sakbay a yawatna ti nabenditaan nga ostia: "Ti Bagi ni Kristo iti agpaay iti biag nga agnanayon"

Ken ti nabenditaan a kopita ti arak no kuna ti sakristan: "Ti Dara ni Kristo ken kopa ti agpaay iti pannakaisalakan"

Iti pannakaarbisna, kasla limmukay ti tartaraknenna a panateng. Umanagsab a dimteng iti siledna. Nadatnganna ti siled iti naisangsangayan a bang-i. Kas iti angot ti palma iti simbaan.Apay? Insangpetna kadi ti banglo ti altar? Agtigtigerger manen dagiti susuopna. Naguyek. Nariing manen ti kelkelna. Nagturong iti la,iseta. Timmilmon iti tabletana. Kasta ngamin ti kanayon nga ipatigmaan ni Nana Patricia tapno saan a malmes iti uyek.

NGEM saan a kanayon a natibker ti pakinakem ni Baket Salome. Pasaray abaken ti ladingit ket matda nga agsangsangit. Dung-awanna dagiti napait a pagteng ti biagna. Kasla paatiw iti kinalupoyna ket agluoy iti di nasimbeng a panunot. Kabawna, kunada. Ngem pudno a mariknana ti saem. Dagiti panagmaymaysana, ay-ayamenen ti am-ammangaw ken batibat.

Magawidanna kadi nupay masansan nga andingayen da Leilani ken Nana Patricia. Dina ammo no ania ti panangibagana iti siled a aynna. No dadduma maraayray-aw kadagiti laglagip. No dadduma, malmalmes iti sangsangit. Apay nga adda a pannakapaay? Apay nga adda panagsagaba? Ken panagmaymaysa?

"Nagasat dagiti agladladingit ta maliwliwadanto," nalagipna ti maysa a binatog iti sermon ni Padre Perdonio. "Nagasat dagiti agsagsagaba ta magunggonaandanto." Nabasana metten dagitoy a binatog iti Santo a Pagbasaan. Mairaman dagitoy a binatog, no saan nga agriro, kadagiti makuna a beatitudes.

Inwaras manen ni Baket Salome ti panagkitana iti uneg ti siled. Iti uluanan ti kamana, adda ti nakakuadro a ladawanda iti asawana. Adda met grupoda a sangapamilia. Dakdakkel ti kuadro iti sikigan ti kama. Iti bassit a suli, ti ladawan ni Cristo ken ti Mother of Perpetual Help. Adda met ti Nasantuan a Birhen iti abay dagitoy.

Naarpawan ti lamesita iti puraw a ginansilio ti nagtakderan ti krusipiho. Timmakder met ti bassit a kandelaria. Iti sabali a diding, naisab-it ti ladawanna idi balasang pay. Parpar ti sarmingna. Nalidemen. Inan-anusan nga insab-it ni Leilani idi sumangpet itoy a siled. Adda nalimed ken dina mayebkas a panagraem iti anak ni Nana Patricia. Ammo daytoy a balasang nga ilalaen dagiti ipatpategna. Dagiti bunga ken memorabilia ti naglabsanna.

Winarwar ni Baket Salome ti pinggolna. Nagagmuy dagiti ubaenen a buokna. Tanda aminen ti panagsalog iti panawen. Nagtugaw iti iking ti kama. Ti la tiktak tiktak ken iti panagpallayog ti pendulum iti pagorasan a naisab-it iti diding iti kusayan ti iddana ti mangibagbaga ti oras ken ti kaadda pay la pulso ti aglawlaw. Agpitpitik. Magmagna a saan a maimbirna ti oras. Agkutkuti ti darikmat. Sibibiag ti kanito.

Nagkarayam dagiti kuribetbeten nga ima ni Baket Salome iti mugingna. Iti rupana. Kasla adda laglagipenna ngem dina la magaw-at iti tukot iti panunotna. Nadlawna ketdi a natadulen ti pingpingna. Nakidanggaydan iti panawen iti panagbaketna. Dinan matawaran ti panagluomna, Aglapiukoten dagiti takiagna. Imresdan. Kas iti daga, agtikagdan. Adda rengngat ti panagluom. Naglasaten ti adu nga igaaw ken kuaresma ti biagna.

NAGTARAKITIK ti tudo. Makilumlumba ti tanektek ti pagorasan. Iti uneg ti siled ni Baket Salome, nalidem ti segged ti bassit a kandela. Agtantanamitim ti baket. Awan ti maawatan kadagiti panagkutikuti ti bibigna. Iggemna ti rosariona. Sinangona ti bassit nga altarna. Pasaray agsala ti apuy ti kandela iti sumukibsukib a pul-oy.

Nangrugi nga agbilang dagiti ramay ti baket kadagiti binukel ti rosario. Iti unegna, nakaul-ulimek. Naglualo. Nakisao iti Dios iti puso ken puso. "Nagast dagiti agladladingit ta maliwliwadanto," nagrimat iti panunot ni Baket Salome.

"Diosko, no maikariak nga agtawid iti pagariam, ken maikariak a makipagyanto," inyangad ti baket ti rupana. Nagkaluben dagiti dakulapna. "Ti kaikariak ti itdem kaniak. Ikkannak ti pammati a saana nga agmaymaysa. Dawatek dagitoy iti pagayatam."

Nagam-ammangaw ni Baket Salome idi rabii. Kimmaro ti gurigorna. Nagpalalo unay ti uyek.

Aw-awaganna ti asawana: "Gaspar, kainna, Gaspar...."nangeg ti nasam-it a dayyengna. Nagsubli ti kinaagtutubona ken ks "Songbird of Maradudon". Naragsak. Naisem. Iti panaggibus ti pulsopulost a dayyeng, nagin-inut a nagulimek ti siled. Pagammuan nagasug. Ti manen asawana ti aw-awaganna. Sinnagaysana nga inawagan da Basilio, Crispin ken Crisot.... Dagiti annakna.

Nagtekkak ni Baket Salome iti uyek. Sa nagdung-aw. Ket iti lumlumteng nga ulimek iti sililibayen a siled, riniing ti bayakabak ken anikbay ti marunrunot a kandela. Adda nanakraad iti ruar. Naguni ti saltek. Naglitek ti pagorasan. 

Title:Ti Subad
<b>Ti subad</b>

Gerry Riguera

Adda pagsasao a "Ti ayat ken ayat; agsinnubad." Ti kaalistuan a pannakailawlawagna ket no adda ayat a maipirgismo iti padam, ayat to met la ti ibayadda.

Maysa a nabalitokan daytoy a pagsasao no naimpapusuan a masurot. Ngem kas tay kunada, adda latta mailaksid wenno maigiddiat kadaytoy a nasayaat a rissik ti nakem.

Bugbugtong ni Ponso nga anak da Mang Berong ken ni Mang Carmen ngem awan ti sibayda ta adda diay Saudi a manguskusina iti maysa a kadakkelan nga otel sadiay. Saanna koma kayat ti agpa-ballasiw taaw ta no makainum ti amana, sabsabali ti ulona. Nalaka nga agpungtot ken nadagsen ti imana. Nasayaat la koma a manganawa iti amana no sumro.

Agdissour ngamin no kua dagiti saem ni lagip maipapan ti saan a nasayaat a naglabas iti biag ni baketna. Sa la inaklon ni Mang Carmen idin a sikogna ni Ponso a maysa idi nga agtratrabaho iti pagiinuman wenno bar. Ti kasta a trabahona, isu met ti nakaalaanna ken ni Marta. Saanna ammo no sino ti ama ti balasangna. Ti ammo ni Marta ket pimmusayen ti amana ta maysa a soldado kano ken dayta ti imbaga ti inana.

Aglanlanang ken agwelwelding ni Mang Berong. Allawagi ngem manmano kadagitoy ti agbangon ti balay. Nagina dagiti magatang a maikapet ken pangtandan. Manipud idi natakwatada a nalinis dagiti lanangen wenno weldingenna, isun ti nangnangruna a pangalaanna ti para abasto. Kas nakasanayan ni Mang Carmen, adda karinderiana nga addaan ti uppat a lamisaan a pagdudupudupan dagiti kaal-alsa ti pangngedanna no mumalem. Ditada nga agpupulutan ken uminom.

Saan a ni Ponso ti naggapuan ti amin a puonan ngem dakkel ti naitulongna ta ingga ita, baro pay. Ni Marta ket tultulongan ni ikitna a Vangie nga adda diay Isabela a kabsat ni Tatana. Agbasbasa iti maysa a Katoliko a sekondaria ket addan sa pay panggepna nga agbalinto a katekista.

Inbilang ni Marta ni Berong a kas pudpuno nga ama. Ammona ti kasasaadna isu a managbabain ngem nasayaat ti kababalinna. No awan ti pakakumikomanna maipanggep ti panagadalna aglalo no awan serrekna, nagaget a tumulong kadagiti aramid ti balay. No dadduma, mapan agidasar diay karinderia ni nanana. 

Awan maaramidan ni Berong no saan a ti panangibilangna met ti siumanna a kas bukodnan a putot. Ngem ita ta "nasilawanen ti panunot" ni Berong, kasla saanna maannogut a ni Carmen ti naasawana ta adu met dagiti nasaysayaat ti danada a babbalasang idi tiempona.

Kasta laeng ti biag. No maipanggept ti ayat, tay kunadan a ti puso ti maaramat sagpaminsan a saan ket a ti isip. Daytoy ti gapu no apay nga adda naalsem a pannakibanag. Kas bunga ti kinadarasudos, aklonen ti bunga ti kasta nga panunot a kawaw.

Malagip ngata ni Mang Berong ni Inza nga isu koma talaga idi ti ibanagna. Nalaslasbang a napalalo ni Inza ngem ni Carmen ngem ti la pangatiwan ni Carmen ti kasla inkitkitikit a bangkayna a saan a makauma a mingmingmingan. Ni Inza itan ket nakaasawa ti panguo dagiti pulisia diay Ilocos Norte ket nabiagna met daydi inrugina a pamastrekan a panagaramid ti longganisa ken sitsaron.

No kasta a sabsabali dagiti manglayus ti panunotna, saanna matimbeng dagiti wagnesna agraman dagiti agaon ngiwatna. Makainum man wenno saan ngem nalallalo no adda laok ti darana a nasanger.

"Marta, di ka pay la nangisaang met. Uray no de lata koman a ti insaganam. Adu dagiti ikamakamko a mawelding." Inradyisna.

"Uncle (isut' tawagna), agpasensiakan. Adu ngamin dagiti assignmentsko isu a saanko a nasang itay ngem uray kasta, aramidekon. Aldaw nga agpayson!"

Nagdardaras a nagisagana ti pangngaldaw.

Kasta ti nagrugrugian ti saan a nasayaat a langenlangen dagiti dua a pagbalinen metten ni Berong ti siumanna a babaonen a ssan ket a kameng ti kaamaan. Bassit la a kamali ni Marta no dadduma, bugkaw, kusilap ken kanabtoug ti itured ti balasang. Nasayaat laeng ta saan a "gandaten" ti lakay ti balasang. Adu dagiti kasta a mapaspasamak.

Ania pay la ngamin ti kayat met nga agpayso ni Berong ket ni Marta ti aglablaba kadagiti pagan-anayna nop dadduma. Inayonna metten kadagiti labaanna no adda wayana. Isu pay ti aglampaso ken mangtaming ti hardina ni nanana ti paraangan. Laglagipen koma ni Berong a ni Marta ket agbasbasa. Dandaninan maturpos ti kinamaestra. Maysa a tawen sa laengen.

Sagpaminsan, idanun pay noi Marta ti pangaldaw ken merienda ti agsiuman kenkuana iti talyer a pagtratrabahuanna. Tumulong pay nga agisandi kadagiti remientana.

Agtultulid dagiti lawas ken bulan; umalsem met nga umalsem ti panaglangen dagiti dua. Ni Nana Carmen ket awan maaramidanna ta ti "atrasonan" ken lakayna isun ti paglaglagidawanna. Saanna met maibelleng ni Marta ta anakna met.

Kumarkaro met a kumarkaro ti panaginum ni Berong.. Ti lumanlan a lumanlan a panagbartekna, agkakaalas dagiti maisawangna ken Marta. Saanna met ket disdissuan ngem nasaksakit pay nga amang dagita a kanayun ti kusilap ken madi a garaw ngem ti papispis wenno pungot.

Intured amin dagitoy ni Marta uray ket maysa met la a tawenen. No adda gasatna, makaadayunto metten no sadinunto ti pakaipalladawanna a pangisuruan.

KABAYATANNA, nabursi ti karinderia ni Carmen. Nangrugi la a dagiti estudiante ken dagiti mangmangged kadagiti pasdek ti kustomerna. Itan, adun dagiti pulis ken soldado. Pati payen dagiti dupang ken managdakdakes. Awan kuentana dagitoy ken ni Carmen ta dakkel ti manentona ti inaldaw kas agas bannogna.

Naisalsalumina dayta idi a malem ti Domingo. Adu dagiti naka-uniporme a soldado ken pulis ta adda ngamin naangay a miting iti kabesera. Kagerrato nga alas 10:00 ti rabii a mangrikrikep ni Carmen ngem gapu ta mayat ti taray ti negosio imbagana nga tengngan to ti rabii ti pangrikepna. "Kababain met kada tiniente ken kabo."

Umadu nga umadu dagiti maidum dagitoy. Nag-order pay ket ni Nana Carmen ti 10 pay a kahon ti serbesa uray no dagiti kustomerna a nakasabikel ti <pd>.</pd>45 ken nakaigam ti M-16 ket sabsabalin dagiti sarsaritaenda. Agpipinnangasdan kadagiti gapuananda bayat ti kaaddada ti serbisio wenno dagiti pannakirupakda kadagiti managdakdakel ken dagiti taga "ruar."

Dagiti dadduma a makainum, uray no awan ti dakes a ganwat ti dadduma, no sumileng ti panagkita ti maysa, dakes lattan.

Kasta ti napasamak a nakairugian ti gulo iti uneg ti karinderia. Pinntettak ti bote ti serbesa. Innasut ti paltog; kinnasa ti Armalite. Kibur a talaga. Timmawag nga agpayso ni Carmen ti pulis a mamagkalma koma ngem awan met maaramidanda dagitoy ta kapadada met ti burik. Nalabit nga ti la pamuspusan siguron ket isu ti panangikasa ti kadatdateng a pulis ti Armalitena. Daytan ti nangrugian ti parakupok. Innem ti naidasay iti dayta a rabii. Maikapito ni Carmen a pinuso ti nagballatek a bala.

IPASANGOTAYO ti sarita.

Innem a bulan kalpasan ti panagawan ni Carmen, nakarkaro manen ti panagremorder ni Berong. Itan, awan ti kinainnulesna no sumalemsem dagiti rabii. Ti la siumannan. Kimmaro ketdi ti panaginumna ta uray no agikamkamakam, adda latta serbesa ti sibayna no di ket tay stainless a kunada.

Bayat ti pangwelweldingna maysa nga aldaw, nakainum idi. Di pay la naginana. Siguro papasanna ti bagina. Naikapetnan dagiti ramit ti maysa a landok a ridaw idi nangitangad. Imbes nga agpas-angad, nadaleb iti bumegbeggang pay la a landok. Immuna ti rupana. Nagkulagsit ngem saan a naisalakan dagiti matana.

Maysan a bulsek.

Pagsangpet ni Marta, napalalo ti sangitna a nakakita ti agsiuman kenkuana. Nagpaarayat ngem awan ti immasideg gapu ngarud ti madi nga ugalina no makai-shot. Sadiay lattan talyer ti nakapudasdasan ni Marta. Binangonna ket inistimarna ti sugatna.

IPASANGAOTAYO pay ti sarita.

Awanen ti mabalbalin ni Berong ta saan metten a makakita. Saanen a makatrabaho. Ti la pangnamnamaannan ket ti barona nga adda diay Saudi. Ni Marta ken tinampaan metten ti maysa a pagadalan a no la ket maipasana ti Teachers' Board, maysanto a mangisuro sadiay.

Malmalday ni Berong. Nalabit isu met ngata ti naipalad kenkuana a pagbabaywanna kadagiti babakna. Uray natangsit, nakuspag ken nauyong ken ni Marta idi, saan nga intanem ni Marta dagitoy tano saan nga immannugot ni Berong a makipagyan kadakuada, nagpalpallaylang koman.

Idin ta naloument i panawen nga isisina ni Marta nagpakadan tapno agwayas metten a kas maestra ket dayta metten ti ruangan ti biagna a napekpeklan.

Kastoy ti pakadana:

"Uncle, agyamanak unay ti kinasayaatmo kaniak. Agyamanak met ti panangayatmo ken daydi Nana. Ti panagyanko ditoy a balay, napnuan ragsak ta sika ti imbilangko nga amak. Sayang ta saanko a nakita daydi pudno nga amak. Kadagiti tawen a naglabas, imbilangko met ti bagik a kas pudpudnum nga anak. Adu dagiti ragsat ken nakakalagip a pasamak iti baettayo. Sakbay a pumanawak, ipatalgedko kenka nga umaykanto latta sarsarungkaran. Kasla kadagitoyto pay la ti pannakilangenko kenka. Itan ti panawen tapno ipeksak ti aminko kenka . . . Ammok a saan a nasayaat ti panangtratarmo kaniak kadagiti naglabas a panawen. Uncle, awan basolko. Agyamanak ketdi ta naitao-ak ken agyamanka ketdi ta nasarakam daydi Nana a nangayat kenka. Ti tao Uncle, sika, isuda ken siak ket narasi. Dayta a kinarasi ket adda kadagiti imatayo a mangpatibker no kayattayo."

Aglua ni Berong a saan a makasao.

Intuloy ni Marta . . . 

Awan sapulem kaniakon Uncle ta dagidi kinarasim ket sinubadak amin ida ti nasayaat ken ayat. Adda kadi impakitak kenka a saan a nasayaat a kas sakit ti nakem? Uncle, dagiti saan a nasayaat nga inpakitam ken intedmo kaniak ket sinubadak amin ida ti naimbag. Uncle, arakupenka."

Naganuog-ug ni Bertong ket nakunana laeng, "Balasangko, pakawanennak koma. Nagbiddutak ti dakkel. Kasanoak itan nga agmaymaysa no pumanawka?"

"Uncle, saanak a pumanaw ingga a di sumangpet ni Mang Ponso a mangasikaso kenka!"-30-

(Ti dakes a naipaay ket ayat ti subadna. Adda kadi pay la kastoy kadagitoy panawen ti materialismo ken inu-ubbaw a panpanunot?

Title:Ni Lakay Saulo, Ti Abong-abong Ken Ti Sangasudo Nga Arbis
﻿<b>ni lakay saulo, ti abong-abong ken ti sangasudo nga arbis </b>

Amado Yoro


MAKASINIT ti saniit ti apaglikig nga init. Natalna iti nagkurosan. Manmano ti tao. Mangliwengliweng ti ulimek.

Ganggannaet ti panagrikna ni Lakay Saulo Salamanca iti kaaddana iti daytoy a lugar. Kinitana ti nalikudanna. Adayon ti kampo a naggapuanna. Kasla makitkitana ti ragsak dagiti tao iti arubayan ti Dan-aw Asin iti kaawanna.

Ah, insennaayna. Didak la pagtalnaen dagiti tao a mannakibiang. Apay nga adda panagtawataw. Apay nga adda panagalla-alla….? Kinutimna ti bibigna. Wen, kaarigko ti bulong. Agakar-akar. Ipalais ti angin. Awan ti masnop a pagdissuanna. Saan nga ammo a rengngat ti daga ti mangkimmot kenkuana. Kastoy lattan ti biagna. Nakiro.

Nasapa a pimmanaw ni Lakay Saulo iti Dan-aw Asin. Saan pay a napuros dagiti linnaaw kadagiti muyong itay agpabantay. Itay sumang-at, nariknana ti nalaus a pannakabannogna. Lakayen iti nasurok a siam a pulo ket dua a tawen. Awanen dagiti agkabannuag a pigsa. Agkutukoten dagiti susuopna. Kasla naglatin ti rimatsi ti bagbagina. Matay met gayam ti pigsa ken rugso.

Nalagipna ti napalabas. Immay ditoy Hawaii idi damo a tuap dagiti sakada. Nagkaling-etanda iti kaunasan ken dagiti kapinniaan. Inusatda ti industria. Nalakayan la ketdi ngarud a bayog. Idi napanunotna ti nagasawa, biddut met ngarud.

Kasla agkiamkiam ti panagkitana. Agkalimduosanen. Ngem nasken nga agtuloy. Saanna a samiren ti rigat. Masapul a makadanon iti sakaanan ti krus ti Nalabaga a Turod.

Nagallikubeng ti tapok iti nagkurosan. Itay pay la a nadlawna a sibibiag met ti disso a nasumokna. Umang-anges met ti daga. Agkiskismay metten ti kapanagan ken ti bakir. Binungon ti tapok ni Lakay Saulo. Inapputna laeng ti rupana.

Mawaw. Inruarna ti kantina iti sakupitna. Nabang-aran idi makainum. Bassiten ti nagyan iti kanting. Ngem bay-amon, nakunana. Maibusto met. Uray sangkatedtedto laengen ti matda. Imbagto la a mangdalepdep ti wawna no makainum manen.

Agbiagakto a naulimek iti bantay, nagkallatik iti panunotna. Bay-am a birokendanto no adda pay mangilala kenkuana. Ket no awanton, bay-am nga agyanton iti putong iti sirok ti bakir iti Nalabaga a Turod.

Ania ti kaipapananna itoy masungad nga anibersario ken ti selebrasion ti imigrasion? Ammoda kadi a sibibiag pay laeng? Mabigbigda kadi a maysa kadagiti immuna a dimmap-aw iti Hawaii? Saan met a lingka ti daga. Saan met nga apin ti rengngat. Ngem sinno ti makaawat kenkuana. Karugitda ketdin! Ibaindan Apay nga adda dagiti agindadalus? Apay nga adda pannakatagibassit ken pannakailemlemmeng? Dagiti panagimbubulsek ken panagintutuleng?

Immampir iti linong ti kayo a Eucalyptus. Nadlawna ti kersang ti kayo. Agkuskusbo ti pinuon. Limkang ti ukisna. Linekkab ni Lakay Saulo ti nagsaluyabyad nga ukis ti kayo. Narusanger ti sangkap a nalkab iti Eucalytus. Timmaray a nagpangato ti nalukaisan nga alutiit. Nagdardaras daytoy a kimmamang iti sellang ti sanga. Di mabayag, nakasarsarangsang ti uni ti saltek.

Manok ni Apo Dios, nakuna ni Lakay Saulo iti nakemna. Ti naguni a saltek ti kayatna a sawen. Patienna nga adda ti Dios iti asidegna. Nga adda ni Apo Dios iti sibayna. Sumursurot kenkuana ti Dios. Timmalged ti nakemna. Saanna a malipatan ti Dios uray no ibagadan a sobra ti ili.

Pinanawan ni Lakay Saulo ti Dan-aw Asin ta dinan maitured a denggen dagiti makaipas a saosao dagiti tao. Saan a mabuteng ngem kayatna a liklikan ti buong ti ulo. Abusta ta nadagaang a kanayon iti Dan-aw Asin, nariribuk pay. Naglaonen iti adu a kita ti bisio ken kinarugit ti Dan-aw Asin.

Kasla makitkitana pay laeng ti nariribuk a sugal. Ti makailuod a marihuana. Dagiti opio. Dagiti narugit a bilarina. Rupa ti doliar dagiti puta nga agpabpabayad iti apagdarikmat a ragsak. Panguartaanda ti lasag. Makalmes ti derrep. Makaali ti gimong. Natay san ti konsensiada. Ania ti ar-aramiden dagiti ima ti turay.

Nagatipukpok manen. Nagamlid ni Lakay Saulo. Rinet ti biag ti tapok. Isuda ti puling a makasugat ti kararuana. Sangaribu ket maysa ti babawina no apay a nangasawa iti karissabong. Ita, kinallong la ngaruden ti agtutubo, intarayda pay. Litse. Dagiti rawet. Kinemkemna dagiti sangina. Namigerger ti gigis ni Lakay Saulo iti kasta nga immapay iti panunotna. Guraenna ti lubong. Inigges a gimong dagiti aginsisingpet.

Narikna manen ni Lakay Saulo a nagdissuor ti nadagsen a pammabalaw dagiti kakabagianna. Awanen ti makaawat kenkuana. Ngem basolna kadi no tinarayan ti dangnga nga asawana. Inaramatda laeng a rangtayda nga umay iti Hawaii. Kasta kadi?

Ngem saanto nga agsardeng a mangidawdawat nga agbalbaliwto koma met laeng ti gimong. Uray bassit iti panagkitada kenkuana, ikagumaannanto latta nga ikarkararag ti panaglupos ti gimong. Uray awan lat’ bassit a tipping ti kaasi ken pannakaawatda. Apay a kastoyen ti nagbanagan dagiti adu nga ayat ken pammategna kadagitoy?

Timrem ti ling-etna. Mangngegna manen dagiti makalmes a katkatawa. Um-umsienda unay. Awanen ti gawayna. Natayen ti derrepna. Nagangon ti rugsona isu nga intarayan ti asawana..

Bimmanesbes dagiti rawis. Nagsuek dagiti naluom a bulong. Napasagda iti daga.

Immanges ni Lakay Saulo iti nauneg. Agpayso, kayariganna ti bulong. Maluom, matnag ken magango, santo allinen ti angin iti awan naganna a pannakaitanem.

Nginetngetan manen ni Lakay Saulo ti kasasaadna. Pumusayto met a di agressat. Nagangin manen. Nanukunok dagiti bulong. Dayta ti panagregreg. Dayta ti pannakatnag.

"Saanakto a pumanaw ditoy a kampo," impetpetteng ni Lakay Saulo idi. "Awan ti makaibaga ti kayatko nga aramiden."

"Ngem saan nga agnanayon ti benepisio nga ited ti kompania," imbaga ti direktor ti kaunasan. "Agtermino amin a gundaway dagiti dati a trabahador."

"Ita kadin ta nalpasandakamin, direktor?"

"Saan a dayta, Mr. Salamanca. Ngem kasta ti annuroten ti katulagan ti union ken ti management."

"Saanak a pumanaw ditoy. Ditoyak a naglaklakay. Adda ditoy ti riknak. Ket no ibagak a kukuak daytoy a daga, wen, mabalinko a sawen,"

"Ngem dakkel a debelapment ti mabangon ditoy a disso Mr<pd>.</pd> Salamanca."

"Nabayagakon a nagtartrabaho itoy a kompania. Apay nga ita la a mapasamak ti kastoy? Addan ti pusok itoy a kampo," nababa ngem nabatad ti timek ni Lakay Saulo.

"Yakardakayo iti sabali a kampo. Adda relocation program a maipakpakat iti kompania."

"Agpapan pay. Saan a mabalin kaniak dayta. Awan ti kas iti nakairuaman a disso. Napateg kaniak daytoy a balay. Ditoyak a naguban…"

Kinideman ni Lakay Saulo dagita a laglagip. Awan ti naaramidan ti pangulo ti housing committee ti unionda. Nakitana laengen a rinebba ti demolition team ti daan a BQ apaman a nabakanteanna.

Rimsua ti adu a riribuk iti kampo. Adda dagiti naranggas a panagtakaw. Adda dagiti panagpuor. Ken dagiti nadawel a bandalismo. Naitudo a maigapu amin kadagiti natiweng ken barumbado nga agtutubo ken ti epekto ti arak, sugal, derrep, opio, marihuana ken dagiti makaidagel ken makailuod a maiparit a droga. Nakibor ti kampo. Immiget ti pagalagadan ti kompania. Naikkat a namimpinsan dagiti benepisio ti balbalay. Basolda met laeng. Nagabuso dagiti agindeg.

Gapu iti ugalina a mantaw ken tawataw, saan a magustuan dagiti kakabagianna. Awan la ti dida dillawen. Konsintidorda amin. Saan pay ketdin a respetuen dagiti ubbing. Tirtirisenda. Nagsakiten nga angaw.

Narikna ni Lakay Saulo ti kinawayawayna iti kaaddana iti turod. Malinglingay kadagiti adu a nabiag. Saan nga agmaymaysa ditoy bantay. Naragsak ti biag iti bakir. Napintas ti nakaparsuaan. Nadaeg ti buya ti aglawlaw. Limmawa ti aangsanna. Nalaglag-an ti riknana.

Napanunot ni Lakay Saulo ti mangbangon ti bassit nga abong-abongna. Mangaramid ti taeng. Madlawna nga agpaut pay ti biagna no agyanen iti turod. Adayon iti komunidad. Dakkel pay ti namnamana nga agbiag iti nawayaway. Kukuana ti bakir. Agbiag kas kadagiti tumaytayab.

Pinili ni Lakay Saulo ti sirok ti singin a Eucalytus a nangipatakderan iti bassit a kalapaw. Inkarigatanna ti nagsapul kadagiti masapsapulna nga ikapetna. Nagurnos kadagiti ledda.Nagpukan ti killing. Nagpasapas kadagiti ipil-ipil. Idi agangay, timmakderen ti abong-abong.

Napanunotna a sinurot ti nabengbeng a karuotan a nagpasagpat. Nakaberberde ti kasla duri ti nuang a ruot. Arapaapna nga adda ubbog iti sagpat. Nabang-aran idi nakadanon iti kasla bassit a pikkan ket nabuak dagiti tumaytayab! A, ditoy met gayam ti yan ti mainum, nakunana.

Napanunotna nga ikamang ti tedted ti pikkan iti yan ti abong-abongna. Nalagipna ti padasna idi barito pay a naisurot iti bantay. Nagkatek, ket nagbirok kadagiti bulo ken kawayan. Nagaramid iti kalasogan ken tubong a bayengyeng.

Nagmula kadagiti nadumaduma a kita ti nateng. Imbag la nga addanto panilpona iti angesna. Saanton a nasken a gumatang iti sidana. Adayon iti ili. Sangarantaanen no sumalog pay.

Agbiagen. Agbiag met dagiti imulana a nateng, Agbiagen a natalna. Narabuy dagiti kamote. Kasta unayen ti lapsat dagiti karabasa ken kabatiti. Makaay-ayo dagiti utong. Umdasen a pagbiagna. Mabalin a saanen nga agbisin ditoy.

Adda pagsasao ni Lakay Saulo: "Ginasagas a bagas, nabugas….ti mangkatawa kaniak, katawaanna met la ti bagina. Ti mangsugat kaniak, dangranna met la ti bagina…"

Nagbiag a kasla ermitanio. Lampongen. Naisapawen ti ubanna. Ngem kimmired ken simmaranta ketdi ti panagriknana. Madlaw manen ti sigud a sikkil ken tangkirangna a lalaki. Dagiti la ketdi nateng, ken ti presko nga angin iti bantay ti makaigapu. Adayo ti polusion ditoy. Awan ti angot ti asuk wenno gasolina. Natural ti angin a saan ketdi nga itden ti artipisial a pabatiwerwer nga electric fan nga isu pay nga aggastar ti bayadan a bill. Dagiti la kompania ti elektrisidad ti maisagut ken bumaknang.

NAGTAGTAGAINEP ITI RABII. Nagsubli kampay idi ti asawana ken dagiti dua nga ubbingda. Agpakpakawan ti asawana. Agmalmalanga kampay idi dagiti dua nga ubbingda. Ngem idi makariing, ti kanting ken ti sudo ti adda a namataanna.

Nasapa manen a nakariing iti maysa nga agsapa. Bimmangon. Nagtarus iti igid ti bakir. Matannawaganna ti siudad. Sinno ti makaammo a maysa met nga adigi ti rang-ay. A maysa met kadagiti pioneers a sakada a rekruta ti HSPA. Inurotanda ti pigsana iti panagdur-as ti Hawaii. Narigat a trabaho iti nababa a sueldo. Awan ti makaammo. Is-isu laeng ti makaibaga. Awanen ti damagna kadagiti sabali a katorse a kinaduana. Amangan no nataydan. Wenno nagawiddan.Wenno naipadada met ngata iti kastoy a padasna? Napaayda ngata? Nagballigida seguro. Ket no adda ngata padayawanda kadagiti immuna a nagdappat iti Hawaii? Sinno? Timmakder dayta a saludsod iti mugingna.

Nagkaradap ti lamiis kadagiti aringgawis. Nalayog dagiti Eucalyptus. Ballatinaw dagiti sangkap ti karantiway a kayo. Berde ken kayumanggi-kunig ti kabakiran.

Naiwayat ti sinamar. Bumegbeggang a mangsarsarut iti barikir ti kabakiran. Apagapaman ti salemsem ti bigbigat. Nagaruyot dagiti linnaaw iti bulong.

Agtagtaga ti sangkap ni Lakay Saulo idi napataliaw.

"Naimbag nga aldawyo, Mister," naisem ni Father Otreblide, pangulo ti screening committee ti 75th Commission a mangpili iti Outstanding Sakada 1981.

Saan a nakauni a dagus ti lakay. Intuloyna ti tagtagaanna a sangkap.

"Dakayo ni Mr<pd>.</pd> Saulo Salamanca?" inimtuod ni Oram Baalsos, bise presidente ti nagkaykaysa a konseho dagiti Filipino iti Hawaii.

"Nabayag a binirbirokdaka, apo," innayon met ni Mood Roma, mannurat iti Santak. Kamengda amin iti screening committee.

"Immaykami iti napateg a panggep, Mr<pd>.</pd> Salamanca," kinuna ni Father Otreblide.

"Naammuanmi a maysakayo kadagiti kaunaan a sakada a naglugan iti SS Doric, agpayso kadi?"

Nagtilmon ni Lakay Saulo. Adda panagraemna kadagiti tallo. Napasnekda amin. Nataknengda ken naanusda a nagsukisok. Ngem imbes a simmungbat, timmakder sa napan iti ayan ti sakupitna. Inruarna ti daan ken agkuskusnaw a ladawan.

"Diak ammo no daytoy ti birbirokenyo," inyawatna ti ladawan iti pastor.

Kasla nabukilad dagiti mata dagiti tallo a komisionado ti selebrasion iti nakitada a ladawan. Ti SS Doric nga agpayso!

"Dakayo ti birbirokenmi, Mr. Salamanca," kinuna ti pastor.

"Saan! Saandak a pagan-ano," insungbat ti lakay.

"Napategka iti selebrasion. Imbilin ti komisionado a sumurotka kadakami."

"Didak maisurot. Ladingitek."

"No kasta, subliandakanto."

"Diak kayat a panawan daytoy a kalapaw. Daytoy ti pagtaengak. Natalnan ti biagko ditoy. Kukuayo laeng ti gimong. Diyo rabngisen ti kalintegak nga agbiag a nawayaway, ket ti kalintegak nga agikeddeng. Nabayagakon a natay iti gimongyo. Daytoy abong-abongko ti kakaisuna a lubongko. Isu daytoy ti pudno a taeng ti kappia ken talna…"

"Suktanminto ti maysa a siled idiay siudad," innayon ti pastor.

"Diak umannugot. Nasaysayaat no mapankayon." Ket intuloy ti lakay ti tagtagaanna a sangkap. "A-e, daytoy ti sangkapko. Ikitikitko ditoy a pedaso ti nagan, ti petsa ken ti tawen a sangpetko iti Hawaii idi Disiembre 20, 1906 a kaduak dagiti padak nga Ilokano, ken lallaki a nakaitured a nanglasat ti taaw ken iti pannakigasanggasat."

"Dayta ngarud, Mr<pd>.</pd> Salamanca, dakayo ti kasapulan ti komision itoy a selebrasion."

"Tapno pagpasindayag ti komiteyo a nabirokanyo ti nanumo a biang? Tapno mairamankayo a mapadpadayawan, Kasta?"

"Saan a kasta, Mr<pd>.</pd> Salamanca," innayon ni Father Otriblide. "Tapno ited ti sibubukel a gimong ti pammigbig ken pammadayaw ti tibkeryo a nangsaranget ti amin a pannakigasanggasatyo."

"Saanyo ammo ti nagpadasanmi. Ken ti nagpadasak. Naituggod iti rigat. Nakatkatawaan. Rinabngisda ti dayawko. Pinatalawdak iti pagyanak a balay ti kaunasan nga inkarkarida. Ginuradak dagiti kakabagiak, ti gimongyo…."

"Ladingitenmi. Ita ti panawen a pannakabigbigyo a sakada. Agsublikaminto ngarud."

DAKKEL TI ANGES ni Lakay Saulo idi nakalikuden dagiti tallo. Saan a basta sumurot lattan. Ammona ti ugali ti gimong ken komunidad. Ammoda laeng ti tao no adda kayatda. Ngem no malpas, limnedanto manen a kasla linnaaw. Uray no kadungdungparmo idan. Dida maikkat ti kinatangigda.

Intuloyna ti tagtagaanna a sangkap. Napaisem. Timmangad iti langit. Kimmapas ti ulep. Nagkuyem idi agangay. Idi kuan, nagsipnget. Umay sa ketdi ti tudo, nakuna ti lakay.

Masansan met nga idawat ti lakay ti panagtudona. Uray arbis la koma, kunkunana. Imbag la a mangdalepdep iti rengngat ti daga. Napalalon ti dagaang iti aldaw. Kumkumriiten ti daga. Gumawgawawa met dagiti muyong.

Naggaradugod iti ngatuenna. Tinangad manen ni Lakay Saulo ti langit. Nabang-aran idi mariknana a lumamlamiis ti angin. Di met la nagsingkaano, nakuna ti unegna. Nabayagen nga ur-urayenna ti tudo. Bendita kunana koma, kadagiti agrengngaten ti kararuana a kakabagian ken ti aglingling-et a gimong.

Naganiddi ni Lakay Saulo iti itatakderna. Kimpet iti tumengna. Nariknana ti kettang. Nagtarus iti uneg ti abong-abong. Linukipna ti sakupitna. Innalana ti sudo.

Nagarimukamok. Immaddang ni Lakay Saulo. Nagtakder iti sango ti sango ti kalapaw. Nangngegna ti awer dagiti aringgawis. Nagpayaakpak dagiti nabiag iti bakir. Napartak dagiti saltek.

Natnag ti arbis. Nadalepdep ti katapokan. Nagkalawikiw dagiti rangaw. Limmawa ti aangsan ni Lakay Saulo. Dimmadakkel ti arbis. Intaya ti lakay ti tebteb ti sudo iti sagumaymay ti abong-abong. Ugas ti kinatiri ken babak iti basol….."Pakawanem ida ta dida ammo ti aramidda…"

Rimmaber dagiti ratab kalpasan ti tudo. Naulimek latta ti sakaanan ti Nalabaga a Turod. Nagsubli manen dagiti kameng ti screening committee iti 75th Commission.

"Nakapanunotkan, Mr<pd>.</pd> Salamanca?" dinamag ni Father Otreblide.

Kas nakunamin, saankami koman a nagsubli no saanka a napateg iti daytoy a selebrasion."

"Ngem saanak a maikari. Ken diak mapanawan toy abong-abongko ditoyen," inrason ti lakay.

"Maikarika, Mr<pd>.</pd> Salamanca. Sika ti simbolo ti kinatured dagiti mangyuna. Ammuem, sika ti nangdesdes ti dalan dagiti simmaruno a sakada ken kadaraan", inlawlawag ni Father Otreblide.

Nagpanunot ni Lakay Saulo. Nagallatiw ti panagkitana kadagiti tallo a komisionado ti komision.

"Dua ti pagpiliam. Adda government housing program ti Hawaii Housing Authority wenno dagiti Elderly. Nababa ti renta, amangan no magustuamto. Ket no saanmo a kayat, agpayso, kukuam daytoy nga abong-abong. Subliamto no isu ti ikeddengmo"

"Ket tapno adda pakalaglagipam itoy abong-abongmo," kinuna ni Mood Roma "Ken saankanto a maikawkawa." Rinetrato ni Mood Roma ti kalapaw.

Ket idi sumalogda, igpil ni Lakay Saulo ti sangkap a naibutak ti buldag a naganna, tawen nga isasanglad ken ti barko a naglugananna. Awitna pay ti sakupitna ken ti sangasudo nga arbis nga inurnongna.

Nawada ti rupa ni Father Otreblide, ket sipapanakkel met ni Oram Baalsos a nangyawat ken ni Lakay Saulo Salamanca iti Komisioner ti Selebrasion

Title:Kobra
<b>Kobra </b>

Mancielito Tacadena

Plang! Plang! Addaytan ti aweng ti daan a bomba a pinagbalinda a kampana ti San Luis Provincial Jail.
"Alas singkon" nakuna ni Boy Kobra iti bagina. Iti agsangapulon a tawenna iti daytoy a pagbaludan kabesadonan no ania ti kayat a sawen ti aweng. Ibabangon iti bigat. Pannangan. Taripnong. Misa wenno adda dagiti kameng ti agduduma a sekta tapno umay mangasaba kadakuada a managbasol.
Nagmulagat. Ininatna ti napno iti tato a takiagna. Bimmangon. Pinidotna ti maris dalandan a kamisetana a namarkaan iti "BAGONG BUHAY" ngem saanna nga insuot daytoy. Insalapayna ketdi iti abagana. Binirok dagiti dapanna ti daanen a sandalia iti sirok ti agir-iray a kamana.
Nagtarus iti pangngileten a multipurpose pavement ti SLPJ. Adda ditan ti sumagmamano a provincial jail guards a mangiwardas iti "morning exercise". Manipud nagtugaw kas Provincial Warden ni Ret<pd>.</pd> Police Captain Jose Madriaga Jr<pd>.</pd> binigaten a maisayangkat ti ehersisyo. Idi damo dina ikankano daytoy a derektiba agingga nga imbartolinada. Napadasanna ti saan a napakan gapu iti panangsukirna iti adu a paglintegan iti "uneg". Sa laeng naipan iti minimum tolerance idi ammonan a suroten dagiti pammilin. Kuna idi ti warden nga isu ti mangtukkol iti sarana a di kinabaelan dagiti immuna a mangtarawidwid iti pagbaludan. Wen ta iti unos ti maysan a dekadana iti SLPJ, awan a pulos ti nakaitured a nangbangga kenkuana kadagiti padana a balud. Awan ti mayor mayor kenkuana. Ti kayatna ti masurot. Manon ti binugbogna a gistayan natay. Awan met ti bibiang dagiti dua nga immuna a warden kadakuada a balud. Kanayon a manglanganda ket kas iti mangmangngegna kadagiti guardia, iti galiera, madiongan ken no ania ditan a sugalan ti ayanda. Agingga a ni Madriaga ti simmukat. Estrikto.Nalinteg. Ket impakatna ti estilo military iti SLPJ. 
Nalpasen ti panagwatwatda. Ita agsublidan kadagiti seldada tapno urnosenda dagiti katreda. Kinuna itay ti guardia a Tagupa ti nameplatena umay ti gobernador ti probinsia kalpasan ti misa ita nga aldaw. Agiwaras kano daytoy iti agduduma a personal a masapsapulda a balud.
Naidalimaneknan dagiti wara iti iddana. Agalas otso pay laeng. Nupay nasapa pay, dagaangenen ti bagina. Maikaduan a lawas ti Marso ket umasidegen ti tiempo ti kuaresma. Pinidotna ti plastic a paid iti suelo. Adda markana a ladawan ti Mannubbot iti krus. Nalagipna nga isu daytoy daydi inted kenkuana ni Rev<pd>.</pd> Fr<pd>.</pd> Eugene Garcia III idi nalpas ti panangmisana itay napan a lawas. Iti panangmingmingna iti ladawan, kasla sumarut iti kaungganna ti kasla panangkita ti Mannubbot kenkuana. Impaidna. Iti panagkuti dagiti piaskelna, lalo pay a nagminar ti nakabirakak a kobra a naitato iti nabayog a barukongna. Isuna idi ti kobra idi adda pay laeng iti ruar. Pagbutbutngan ti kagimongan. Awanan asi. Kas iti kobra awan ti makalasat iti asinoman a tukkawanna. Nagita. Isu ti nakaawaganna iti "Boy Kobra" Mano a biag ti kinettelna. Mano a pamilia ti nagladingit iti tunggal kanalbuong ti paltogna. Ngem awan aniamanna dagita kenkuana ta tunggal magsat nga anges, adda kaibatuganna a gatad.Ah nabayagen daydi.Ita, lumakayen. Ket daydi kabutbutengda a kobra addan a sitatangkal. Iti aniaman nga oras mabalinda a pitpiten ti ulona tapno mamimpinsanen nga agpatingga ti parsua nga awanan Dios.
Naragsak a nagawid ni PFC Emmanuel Sto<pd>.</pd> Domingo iti dayta a bulan ti Mayo. Kalkalpas ti panagsanayna. Ita, naan-anayen a kameng ti Scout Ranger. Kamaudiananna kalpasan ti tallon a tawenna a kameng ti armada ti pagilian, naaddaan isunan iti gundaway nga ag-schooling. Saan la a basta nalpasnan ti panagsanay. Isu ti napili kas outstanding iti dayta a batch. Linaklakana ti training ta iti laeng bantay ti nagnanaedanna iti unos ti tallo a tawenna iti military. 
Ngem nasukatan ti naglaok a ladingit ken umap-apoy a gura ti ragsakna idi maamuanna nga insukaten ni Arianna, ti imbatina a nobiana. Makikabkabbalayen daytoy itin aritosan ken adik nga anak ti milyonaryo iti lugarda. Pinadasna a kinapatang ti nobiana ngem napleng laeng iti kinunana.
"Dinak mabiag Emmanuel. Naumaakon iti kinarigat isu a pinilik ti makidennan ken ni Jake. Pakawanennak" impakumbaba ti balasang. 
"Ambisiosa gayam. Diak la impagarup" kinunana met.
Ket gapu ngata iti pannakaiyagusen ti riknana, naibalikasna ti maysa a pangta wenno lunod ngata sakbay a timmallikod.
"Daytoy ti tandaanam, awan ti makatagikua kenka no saan laeng a siak. Ket dayta sikogmo iyanakmonto nga awanan simbeng ti panunot kas kasukat ti sakit nga impalak-ammo kaniak" intaudtudona ti sigud a nobiana sa timmallikod ket dinan inkankano ti panagpakpakaasi ti balasang nga ibabawina ti insawangna.
Ditan ti rugi a napukaw ni PFC Emmanuel Sto. Domingo a kagiddan ti iruruar ti narungsot a kobra a nangburak iti talinaay ti San Luis. 
Kalpasan ti makalawas, naiwalang iti kaleddaan ti dandanin saan a malasin a bangkay ni Jake. Awan ti makaammo no asino ti makin-aramid iti nakaam-ames a krimen ta kaabay laeng ti asawana a naturog iti napalabas a rabii. Ita ,nakita ti bangkay mano a kilometro ti kaadayona manipud iti balayda. Ti pay nakaskasdaaw awan ti nakapuot kadagiti guardia ti mansionda idi naitalaw daytoy. A! maysa nga eksperto ti makin-aramid. Kasla pusa a saan a nadlawan ti arimpadekna iti katengngaan ti naulimek ken nasipnget a rabii.
Maysa ni Boy Kobra kadagiti immaribungbong bayat ti panangbagkat dagiti pulis iti bangkay. Ket uray la a nangigis ti isemna iti panagsabat ti matada ken ni Arianna a kasta unay ti sangitna.Ngem kasla musika a nangwaswas iti dagensen ti kaunggan ni Boy Kobra ti tunggal dung-aw ken sangit a mangngegna. Iti laksid ti kaadu ti usioso, inasitganna ti balo apaman a nakapanaw dagiti pulis ket inyarasaasna, 
"Lak-amem ti sakit ti nakem ti maawanan kas iti impalak-ammo kaniak" kinunana sa nagdardarasen nga immadayo.
"Isu ti nangpatay iti asawak" nangngegna a naipukkaw ngem awan ti nagkuti a mangkamat kenkuana. Ta asino ti mayat nga agsebba ket nakasagana ti baby armalait iti uneg ti atiddog a nangisit a trench coatna.
Nangemkem a nakalagip ni Boy Kobra iti dayta a paset ti napalabasna. Immanges ti nauneg. Parte ti biagna a namagbalin a namimpinsan iti masakbayanna. Idi simple laeng a biag ti kayatna. Agasawada ken ni Arianna ken maaddaanda iti bukod a pamilia. Ita napanunotna, ti tao ti mangaramid iti bukodna a dana. Pinili ti ay-ayatenna ti mangisakripisio iti relasionda tapno matalawanna ti kinarigat ti biag. Pinilina met ti agibales. Iti isisinana iti gimong a saanen a mangawat kenkuana, lalo pay a nagpakadakes ni Boy Kobra. Nagbalin a mabilbilin a mangpatay kadagiti paipakni ni Mayor Santos Diagpaabac.
Asino ti makalipat iti panangpapatayna iti kalaban a kandidato ti mayor. Tengnga ti aldaw ken madama ti panagbitla ti biktima. Dopudop ti tao. Ngem linaklakana ti naipakomit a mision kasukat ti dakkel a gatad ken imported a <pd>.</pd>45 nga inted ni Diagpaabac. Awan a pulos ti mangipagarup nga isuna ti dungrit nga agpalpalama a mangitangtanggaya iti aglatlati a lata iti tunggal tao a masabatna tapno makaasideg iti entablado. Ket apaman a naasitganna ti targetna, dagus nga inasutna ti pistola iti uneg ti nangirngir a pagan-anayna. Kagiddan ti pannakaiputok daytoy iti walo a daras. Naibunubon iti biktima ti walo a bala a nakagsatanna a dagus. Awan ti naaramidan dagiti badigard gapu iti panagkakaribuson dagiti tao. Simmurot iti ayos dagitoy kagiddan ti panagpappaputokna pay laeng iti igamna agingga a mailinged daytoy iti nagkurusan ti dalan a pagur-urayan dagiti tao ni Diagpaabac a mangitulnog kenkuana iti safehouse.
Agur-urayen iti safehouse ni Diagpaabac. Napalalo ti ragsak ti mayor iti resulta ti misionna. 
"Nalaingka a talaga Kobra. Rangerka a talaga ha! ha! ha!" impalakpak ti mayor kalpasan ti panangitupakna iti sangareppet a kuarta iti sanguanan ni Boy Kobra.
"Ania daytoy Mayor"
"Bonusmo dayta kaniak. Ita awanen ti kasangok. Agtalinaedak a mayor iti daytoy nga ili ha! ha! ha! ha!"
"Kunak no siak laeng ti dakes Mayor, adda gayam kaduak a mauram sadi impierno ti kararuana"
"Ha! ha! ha! ha! ha! ha!" nagdanggay ti katawada a nangburak iti ulimek iti naiputputong a safehouse iti igid ti baybay.
Iti uneg ti beerhouse ti nangpatayanna iti sumaruno a biktimana. Kas iti sigud kampante ni Boy Kobra a mangitangtangad iti serbesa ken sagpaminsan panangipug-awna iti asuk ti sigariliona. Nupay agkaiwaran ti ladawanna kas wanted siertona nga awan ti makalasin kenkuana kadagita a gundaway. Ta asino ti mangipagarup a ti binabae a kasla mangur-uray iti bayadanna a lalaki iti maysa a suli ti beerhouse ket isu ti nagita a "kobra". Nasayyeng metten ti dua a pulis nga adda iti beerhouse ket saanen a makakunail dagitoy uray pay agkakaribuson ti tao. Apagisu a maibusna ti maikadua a bote ti serbesa iti sumungad ti dati a kasosyo ni Diagpaabac iti negosiona iti droga. Isu ti makinkukua iti beerhouse. Iti estoria ti mayor, nagsina ti dalanda gapu iti panagloko daytoy iti kaudian a transaksionda. Peke a kuarta ti imbayadda iti de kalidad a droga ni Diagpaabac. Ita, kayat ti mayor ti sumubbot babaen ti pannakaitumba daytoy a kasosyona.
Sinurot a dagus ni Kobra ti biktimana a simrek iti comfort room. Babaen ti ice pick, naminlima nga inwawekna daytoy iti batog ti barukong ti druglord. Awanen angesna idi ibatina daytoy sa nagdardarasen a rimmuar iti pagiinuman. Kas iti sigud, agur-urayen iti pagpikoran ti dalan dagiti kakaduana a mangiyadayo kenkuana.
Kabigatanna, nagpiestaan manen dagiti estasion ti radyo ti ti naganna. 
"Boy Kobra bimmanat manen" ipadpadamag ti radio ngem addan ni Boy Kobra nga agum-uma iti sidong ti babai a "sagut" ti mayor.
Impalak-am pay ni Kobra ti kalaladingitan a Paskua iti maysa a pamilia sumagmamano nga oras sakbay ti noche buena. Ti gapuna, isu ti panangiyetnagna iti search warrant iti bodega ni Mayor Diagpaabac. Isu ni Judge Guillermo Calintegan. Isu ti kaubingan a hues iti San Luis iti tawenna a tallopulo ket lima. Nasaririt ken addaan iti prinsipio. Ngem dagita a kalidad ti namkuatan ti mayor a mangipakni kenkuana.
Babaen ti panagaruatna iti kas ken ni Santa Claus, awan ti duadua nga inawat ti katulongan ni Judge Calintegan ti intedna a kahon a langana ti maysa a regalo a naiturong iti hues. Addan iti safehouse ni Kobra idi sumangpet iti pagtaenganda ti hues ket babaen ti damag iti radio, naamuanna a napirpirsay ti bagi ni Calintegan a nanglukat iti "regalona"
Naapput ni Kobra dagiti matana. Kasla adda rikna a kayatna ti rumkuas itay mingmingminganna ti ladawan iti paid. Adu pay a biag ti napukaw iti kalbit laeng ti ramayna kalpasan daydi. Ngem husto ti kunada nga adda pagpatinggaan ti amin a kinadakes. Ket mamati isuna. Napaanges iti nauneg.
Iti daydi a rabii a madama ti panagin-inumda ken ni Mayor Diagpaabac, nabuakda iti kellaat nga iseserrek dagiti kameng ti Special Action Force iti safehouse Naduktalanen dagiti illegal a negosio ti mayor. Nakita iti bodega nga immunan a binukibok dagiti pulis ti sumagmamano a maleta ti droga. Pinasukoda ti mayor. Ngem saan a simmuko a sibibiag ni Diagpaabac. Ket bayat ti panangpabusina iti uzi kadagiti nanglawlaw a pulis kenkuana, ginundawayan metten ni Kobra ti immadayo bayat ti pasaray panangiputokna iti natukmaanna itay a berretta a machine pistol. Kinamatda ngem kas iti musang, didan nakita pay kalpasan ti panagpukawna iti kasipngetan.
Agpilay-pilay ni Kobra a dimmanon iti kumbento nga ayan ni Fr<pd>.</pd> Eugene. Napigsa ti panagkatokna. Adun ti ngasayasay a dara manipud iti napaltogan a luppona.
Uray la nanguros ti gayyemna a padi iti pannakakitana iti langa daytoy.
"Diosko! Emmanuel" naiyesngawna bayat ti panangsakruyna iti aglusdoyen a ni Kobra.
Addan iti maysa a siled idi makapuot. Immunaa nakitana ti dakkel a krus iti sakaanan ti katrena. Pugpugtuanna nga iti siled ni Fr<pd>.</pd> Eugene ti ayanna. Pinadasna ti agkuti ngem naut-ot pay laeng ti nabendaan a luppona.
Adda nangilukat iti aruangan. Ti gayyemna a padi. 
"Nakariingka gayamen Emmanuel. Saanka pay la nga agkutikuti ta makapadakes iti sugatmo." naisem a kinuna ti padi.
"Kayak ti bagik Eugene" insungbatna ket pinilitna ti bimmangon. Naggaraw dagiti imana idinto a kasla adda birbiroken dagiti matana.
"Ti kadi bag? Dika madanagan ta adda kaniak ken saan a pulos nagaraw ti kargana" kasla napugtuan ti padi ti sapsapulenna.
"Wen gayam sibsibet ni Arianna" kinuna manen ti padi kalpasan ti sumagmamano a kanito ti ulimek iti nagbaetanda. Am-ammo met daytoy ti sigud a nobiana ta isuda idi a tallo ti nagkakaadalan iti elementaria.
"Ania ti kaaddana ditoy"timmadem dagiti mata ni Kobra.
"Nalipatam kadin a nurse ti dati a kaayan-ayatmo? Isu ti nangagas iti sugatmo."
"A! ti babai a nangliput kaniak Eugene" inridis ni Kobra.
"Saanmo a maawat a saan a dakayo ti agkagasat"
"Isu ti makaigapu no apay a kastoyak ita."
"Saanmo nga ibaga ti kasta Emmanuel. Ta bagim ti pabasolem iti kasta a nagbanagam. Ngem saanen a nasken dayta ita. Ti napateg napakawannakan ti ina ti putotmo".
"Ania ti kayatmo a sawen iti dayta nga insawangmo Eugene"
"Putotmo daydi sikog ni Arianna nga inlunodmo nga agbalin koma a retarded. Imet idin ni Arianna ti bunga ti pannakalipatyo sakbay a nakitipon iti daydi Jake. Ala aginanakan dardaraska umimbag" timmakderen ti padi ket nabati a nakau-ilimek ni Kobra.
Kalpasan ti tallo nga aldaw, makapagnan ni Kobra. Iti kaaddada iti hardin iti likod ti simbaan, nagpakadan iti gayyemna a padi.
"Agyamanak iti tulongmo Eugene. Ngem sakbay a pumanawak adda koma dawatek a pabor kenka"
"Iti aniaman nga oras gayyem." siaalumanay a sungbat ti padi.
"Kayatko nga itedmo ken ni Arianna ti amin a linaon ti bag nga adda kenka. Uray iti kasta laeng a wagas a matulongak iti panangpadakkelna iti ubing" indumog pay ni Kobra.
"Matungpal. Ngem saanmo kadi a kayat a makita ti anakyo?"
"Saanen. Diak kayat a makitana ni Boy Kobra."
"Emmanuel?"
"Boy Kobra, Eugene, Boy Kobra. Nabayagen a natay ni Emmanuel Sto<pd>.</pd> Domingo. Ala sige Adios. Sikan ti makaammo kadagiti agina" ket timmallikuden tapno unurenna ti dalan nga umadayo iti simbaan.
Ngem sakbay a makaadayo ni Boy Kobra, rimmuaren iti kimlebanda dagiti pulis. Nakapaturong kenkuana dagiti igamda. Awan naaramidan ti nagita a kobra no di ingato ti imana tapno sumuko. Dinan naasut ti paltog iti siketna. 
"Pakawanennak koma Emmanuel ngem itoy laeng a wagas a matulonganka nga agbalbaliw gayyem. Saannaka a baybay-an ti Dios" impakamakam ni Fr. Eugene idi ilugandan iti police car ni Boy Kobra.
Bigla a nagbaw-ing daytoy.
"Diosmo laeng Eugene. Sipud pay napukawko ni Arianna, linipatko metten nga adda Dios. Kunak no mapagtalkanka ngem sika gayam ti mangirubo kaniak. Manipud ita lipatemon ti panagpagayamta Eugene" intanupra ni Kobra.
"Diosko pakawanem kadi ni Emmanuel"
Sangapulon a tawen sipud naitangkal ti kobra. Iti ruar adun ti saan a makaammo kenkuana. Maysa laengen isuna a dakes a ladawan iti napalabas ti San Luis. Ni laeng Fr<pd>.</pd> Eugene Garcia III ti saan a nanglipat. Inan-anusanna ti immay nangmisa iti kada lawas iti "uneg" ngem pulos a saan a sinango ni Kobra ti padi. Adda daydi panangrana ti padi kenkuana iti pangal-aldawanda. Ket nupay di pulos nagsasao ni Kobra, inyawatna ti maysa a santo rosario. Uray la nagkintayeg laeng ti padi idi ipisokna daytoy iti malukong nga ayan ti napudot a digo sana kinuna,
"Dayta ti rumbeng iti Diosmo padi."
Ngem itay laeng napan a lawas a rugin ti kuaresma, isu a mismo ti immasideg iti padi. 
"Nabannogakon Father" kinunana ket inkumpesarna iti gayyemna a padi ti amin a basolna sa nagkumulgar. Inaramidna dayta kalpasan ti adu a tawen a panagnaedna iti sipnget. Idi laengen sakbay a simrek iti Army ti naudi a panangawatna kadagitoy a sakramento.
"Agyamanak ta nagsublin ni Emmanuel" naisem ni Fr<pd>.</pd> Eugene a nakakita iti nalawag a rupana. Kappukis ti buokna ken kaaahit ti sigud a napuskol a bigote ni Kobra. 
"Kumustan ti anakmi ken ni Arianna?" naisem metten ti dati a serioso a rupa daytoy. Ket impadamag kenkuana ni Fr<pd>.</pd> Eugene nga agraduar daytoy ita a kalgaw iti Akademia. Kayat kan ti ubing a suroten ti tugot ti amana a maysa a nalaing ken maingel a soldado.
"Agyamanka ken ni Arianna ta dina impaidam a maamuan ti kinasiasino ti ama ni Emmanuel II" kinuna pay ti padi.
"Idanonmonto kenkuana ti kablaawko iti panangpadakkelna a nasayaat iti ubing ken ti panangpakawanna koma iti panangpatayko iti daydi Jake" indawat met ni Kobra sakbay iti panagpinnakadada.
Naawatnan a tungpal biagnan iti daytoy a pagbaludan. Daytoy ti kasukat ti babak a naaramidna iti gimong. Ti adu a biag nga inutangna.
Miningminganna manen ti ladawan iti paid. Kasla umis-isem daytoy kenkuana.
"Apo maysaak a managbasol ngem iti kanito nga ipulangkon daytoy bulodko kenka a biag alaennakto koma a makipagnaed iti pagariam" intanamitimna. Nangugis.
"Plang! Plang!"
"Mangrugin ti misa" nakuna ni Kobra iti bagina. Nalag-an ti riknana a bimmangon. Inyusongna ti kamisetana a kas man la isu ti nakaiturongan ti naimarka a "BAGONG BUHAY". Binirok dagiti dapanna ti sandalia iti sirok ti katrena ket nagdardarasen a nakiinnuna nga agturong iti chapel ti pagbaludan. 




Title:Pagbalinen A Napateg Li Panagasawa
﻿<b>Pagbalinen a napateg ti panagasawa </b>

Rudy Rumbaoa


i<pd>.</pd> KAAY-AYOK a bisongen ni baket.

Maysa a rabii, nagawidak a naladaw manipud iti trabaho. Ngan-nganin pangrabii. Ammok a segseggaan ni baket ti panagawidko. Nagnaak ngarud iti kusina ket manarimaan pay laeng ti panagluto ni baket iti pangrabii. Naipasabat kaniak ti angot ti lutoenna. Ad-adda la ngarud a mariknak ti bisin. Nagin-innayadak a simrek ket inarakup ken binisongko ni baket. Nadlaw ken nakita ni Sofia, ti agtawen iti lima nga anakko, ti inaramidko. Nagsao ti ubing, "Yucks, dimo aramiden ti kasta ken isardengmon, itan!" Ne, addan sa ilemlemmeng a panagrebelde daytoy balasitangko. No yad-addak a bisongen ni baket, kasla ipukpukkaw iti kaungganna ti panagprotesta. Idi kuan, immay bimmalaet ni Sofia kadakami ken ni baket. Kapilitan nga insardengmi ken ni baket ti agin-innagek ket insarunok a binisong ti balasitangko. Ngem ginandatna ti nagtaray, ngem natiliwen ni baket ni Sofia. Nagiddankami ken ni baket a nangarakup ken nangbisong ken nagkatawa.

Wen, kasapulan met ti ubing ti agek. Agek ti dungngo ti nagannak. Mabalin nga agprotesta ken agreklamo, ngem iti kaunggan ti nakemna, "Ammok nga awan problema ti inaramid ni Tatang ken Nanang, ngarud awan problema kaniak."

Ipapilit ti balasitangko, "Adda aya pagsayaatan no aginnagek dagiti tattao nga agtawenen iti kuarenta?"

Nagkatawaak ket kinunak, "Ngem ni Nanangmo ket nalaing a makiinnagek kaniak."

Miningmingannak ti ubing kalpasanna kinusilapannak sa immadayo, ngem nakitak ti bassit nga isem iti rupa ni Sofia. Ammok a saanak a kinusilapan ti ubing gapu ta kagurana ti inaramidmi ngem kayatna ketdi a mapaneknekan nga ay-ayatek ni Nanangna. Ket kas nagannak, datayo ti pondasion ti pamilia. No natalna ti panagdenna, dayta ti pamilia. Ngem saanna a kayat a sawen a perpekto ti panagasawa. Kinapudnona, awan ti makuna a perpekto a panagasawa. Tunggal agasawa adda latta paglabanan ken saanda a pagkaawatan- mabalin nga agpungtot ken mapaay wenno di mapagustoan, wenno gapu iti kinarigat ti panagbiag ket ditoy a mabalin a pakaisawang ti dakes a balikas ket iti kamaudiananna, pagbabaywan nga agpadpada. Wen ti panagasawa, nupay adda pagkurangan, ditoy ti kapintasan a lugar a pagpadakkelan kadagiti annak [malaksid no adda pisikal, seksual wenno emosional nga abuso]. Kas agayan-ayat iti agarup beinte a tawen ken agasawa iti pito a tawen, kunaek a kangrunaan a sagut iti anakmi ket ti kinapateg ti panagdennami ken ni baket kas agasawa.

ii<pd>.</pd> No Apay A Saan Nga Agballigi Ti Diborsio
TI panagkallaysa ket tiempo ti panagrambak, idinto ti diborsio ket trahedia. No dadduma, masapul met ti panagdiborsio, ngem nasakit a kinapudno ken rumbeng nga awaten- iti laksid nga adda linteg. Serioso a desision ti panagdiborsio ket masapul a pananunoten a naimbag ti ibunga daytoy, masapul ti kararag ken masapul ti nasikap a mamagbaga. Adu dagiti pakailaksidan a maadaw iti Nasantoan a Kasuratan, ngem panunoten koma a naimbag dagiti agasawa ti panagdiborsio ket saan a naimbag nga alternatibo wenno solusion iti problema.

Ti diborsio ket panangpadas a solbaren ti problema: makabannog, panaglibak, panakapukaw ti ayat, panakapasakit, kinaliday, saan a natalged, napukaw ti namnama, panagbuteng, abuso wenno pagkurangan. Ngem ti kangrunaan a paggibusan ti panagdenna kas agasawa ket ti panagsinnupiat ken panagpinnabasol gapu iti problema. Gibusan ti kaaduan a tattao ti nasagraduan a panagasawa babaen iti panangibubos ti panawenda, ti enerhia wenno kuarta a mangpadur-as ti ania man nga addan kadakuada imbes nga ipadasda manen ti mangrugi tapno maikkan ti sabali a gundaway ti namulitan a panagdenna. Dangsanggasat, adda dagiti indibidual nga awanan iti pagpilian ket agbalinda a biktima ti diborsio. Ngem nupay kasta, iti laksid dagiti espesipiko ken trahedia a situasion, saanto pulos agballigi ti diborsio.

Masapul nga imutektekan dagitoy: manmano a masolbar ti problema ti diborsio. Ti nariknut a panagdenna, masansan a karaman latta ti agsumbangir a partido imbes a pabasolen ti asawa, trabaho wenno ti bukod a bagi. Maysa met a didigra iti pinansial ti diborsio- ibilang a saan a nababa ti balor ti diborsio ken kanayon latta a mangrugi iti nangina gapu ta dua agtagibalay ket ad-adu ti mabusbosda ngem iti maymaysa. Lappedan pay ti diborsio ti personal a panagdur-as. Kas koma iti kinalakay wenno kinabaket, agtrabaho daytoy babaen kadagiti problema a mabuyogan ti anus ken determinasion, saanna ketdi nga itarayan ti problema.

Mabalin a maulit-ulit ti panagdiborsio ta kaaduan a tattao ti mangibaklay daytoy a problema iti sumaruno a pakirelasionanda- ket ditoy a maulit ti biddut a naaramidanda iti napalabas. Sabali laeng iti pakaseknan ti puso ta padakkelen ken iwaras ti diborsio ti negatibo nga emosion, mapataud ti bukod a salaknib iti bagi, maparigat ken umadayo iti Dios ken dadduma a tattao. Saktan pay ti diborsio dagiti gagayyem ken nasinged iti pamilia. Dagiti mangay-ayat kadakayo ti mabati a dina ammo ti aramiden ken maatipa no asino ti suportaranda. Maapektaran ti pakasaritaan. Agsagaba dagiti tattao iti mapaay a relasion ken agbalinda a paset ti estoria ti panagbiagyo. Saan la a dayta, sagrado ti kasar ket babaen iti Dios a napnoan iti grasia ken kaasi, kagurana ti diborsio.

Pudno a kagura ti Dios ti diborsio ta dina kayat a makita ken masaktan dagiti tattao. Patauden ti diborsio ti ut-ot. Masaktanka ken ti asawa ngem ti kadakkelan a biktima- awan sabali no dagiti annak.

iii<pd>.</pd> Dagiti Ngay Annak?
TALLO a nasalun-at nga ubbing ti simrek iti opisina ni George. Agtawen dagitoy iti uppat agingga iti siam, nagtugaw iti panakkelen bassit a sofa ti pagopisinaan. Agur-uray dagiti dadakkelda iti waiting room. Ti trabaho ni George ket kitaenna no kasano nga awaten dagitoy nga ubbing ti diborsio.

"Masmasdaawak," kuna ni George. "Apay nga intugotnakayo dagiti dadakkelyo ditoy?"

"Agipilada iti divorce paper," insungbat ni Armand, ti inauna kadagiti tallo.

"Apay, ania ti ammoyo nga agdiborsioda?" ni manen George.

"Diak ammo," kuna ni Armand, "ngem kagurak ti kastoy."

"Uray siak," simmublat ni Kate.

"Ngem ammoyo nga ay-ayatendakayo nga agpadpada," naalumamay ti timek ni George.

"No agpayso dayta, apay ngarud nga aramidenda ti kastoy," ni manen Armand.

"Narugit ken awan kaipapananda," innayon ni Kate.

"No maminsan, patauden dagiti nataengan iti awan kaes-eskanna a banag," inlawlawag ni George kadagiti tallo. "Ngem saan a gamden dagiti dadakkelyo a masaktankayo. Kinapudnona, aramiden amin a pagsayaatan a maipaay kadakayo."

"No pudno man dayta, apay a dida koma isardeng ti panagdiborsioda?" sinaludsod ti agtawen iti uppat, ni Charmane. Tumtumrem dagiti luana manipud iti bassit a rupana, kunana, "Kayatko a makita nga aginnagek ken agbalin a naimbag tapno mabukel manen ti napintas a pamiliami."

Nagulimek ni George. Iti bukodna a pammati, awan ti maibalikas ken saan a kas kari a mapunas ti ut-ot a sagsagabaen dagitoy nga ubbing.

Dagiti ubbing ti ad-adda a masaktan ken maapektaran ngem dagiti nataengan a di mangpanunot nga umuna ti ibunga ti diborsio. Wen, saan a madadael ti kasisigud a langa dagiti ubbing ngem rumbeng koma nga agaramid iti addang dagiti nagannak tapno pabassitenna ti agbalin a negatibo nga epekto- ngem kitaen, mangibati ketdi iti sugat a pakalaglagipan iti agnanayon.

Naduktalan a dakkel nga epekto kadagiti ubbing ti panagdiborsio kas koma iti panakidangadang, umadu ti saan a sumrek iti eskuela, ad-adu a problema iti sakit, problema ti emosional kas iti pungtot, anxiety, kinaliday, awan ti kinatalged ken dipresion; ngumato ti bilang dagiti agpakamatay, panagabuso iti alkohol ken maipawil a droga, narigat a kumamang iti nagannak wenno gagayyem, mapukaw ti panagtalek iti bagi, umakikid ti biag kdpy.

No diborsionadoka, kasarita ti dati nga asawa ta pagtulagan no ania ti rumbeng nga aramidenyo. Saan koma nga ipalubos nga agbalin a biktima dagiti annak. Respetaren ti dati nga asawa no kasarita. Kasapulan dagiti annak nga addaan iti napintas a relasion kadakayo nga agpadpada. Mabalin a saankayon nga agasawa, ngem agnanayonto a dakayo ket nagannak dagiti annak. Saan koma a mapalubosan ti sakit ti nakem tapno mapuersa dagiti annak nga agpili no asino ti surotan. Tunggal annak, kasapulanda ti dua a nagannak- uray pay no saanda nga agkabbalay.

No naasawaanka, pagpuonam ken aramiden a napateg ti panagasawa. Narigat a trabaho ti naindaklan a panagasawa, ngem adda pategna. Naduktalak nga ania man ti mabalinko nga aramiden tapno dumur-as ti panakikallaysak, masapul a maawatan ni baket ti tarigagayko. No maminsan, alsito ti agbalin a managimbubukod wenno nasadut ken mariribukan. Ngem adda dagiti banag a mabalin a mangpabaknang pay ti relasion kas iti kadda ti komunikasion, panagkatawa, pananggutigot, gin-awa babaen iti panangipaay iti ayat ken pammateg no kasapulan, pleksibilidad, pammakawan, denggen ti ania man a pagsaritaan ken ibilang a serioso daytoy, respetaren ti tunggal maysa, panagparabur ken kangrunaan ti amin- kararag, italek ti nasagraduan a kallaysa iti ima ti Dios.

No nasalun-at ken natalged ti panagasawa, balligi daytoy ti amin

Title:Ayat Wenno Allilaw?
<b>Ayat wenno allilaw?</b> 

Kho


"Sasao wenno karkari a nasasam-it; isuda dagiti bukel ti eppes a namnama ken silud ni allilaw. A ti allilaw maiyarig a kas mannanakaw nga alaenna dagiti napateg; siasinnoman a mailaw-an kenkuana_maag!"


Kasangsangpet ni Simang (Xerma Agrayo ti pudno a naganna)a naggapu idiay Manila.Ta kada maudi nga lawas iti bulan isu ti panagawidna. Isuna ti Editor ti maysa a babasaen iti Literatura Ilokana a (GANNUAT) pakaimalditan kadagiti Sarita, Salaysay, Daniw, Nobela ken dadduma pay nga adda pannakainaiganna iti panagbiag ti maysa nga Ilokano.Kas koma: pamilya; kultura wenno kannawidan; adal; kdpy.

Kaugalianna, no ti malem iti sabado, mapanna bisitaen ni Kinay, nga isu ti agdama a Principal ti Elementarya iti barrioda.Ni Kinay, addaan asawa ken addaan ti dua nga anak. Maysa babae nga agtawen ti 7,Katrina Jane ti naganna, ken lalaki nga agtawen ti 5, isu ti jay-arda.Pada met laeng ni Simang a pamudawen ti maris ti kudilna ngem ngem nataytayag ni Kinay ti 2 a pulgada. Ni Simang, agtayag ti 5 a kadapan ken 1 a pulgada.Apagligsay diay abagana datay pangisiten a buokna. Ngem ni Karina, dumanon diay siketna ti kaatiddog datay nasileng, nangisit ken kanayon malanaan ti niog a buokna.Agtawen ni Simang ti 33, ket 40 met ni Kinay. Ni Simang, saan a mailimed datay medyo himmaponesa a sukog ti matana, kasta met ni Kinay datay ala Chinese a medyo nagbukel a sukog ti matana a napalikmutan ti medyo nagparintumenga a kurimatmat, adinto a ni Simang ket apsay.Kimmastela ti agong ni Kinay, a linnakub dagiti a dua a kallidan ken napudaw a pingpingna, idinto a ni Simang ket kadawyan nga ilokana ti sukog ti rupana.


No ni Simang ket sukog Violin ti bagina, ta medyo naraprapis ngem ni Kinay. Ni Kinay , mayat ti pannakaiplastar ti sukog ti bagina,a no lablabsen ti agsao, maymayat pay siguro ngem sukog coca-cola.No ni Simang ket agdagsen ti 115 a libra, ni Kinay ket 130 met nalabit.Karina Espanyola Wagayen ti pudno a naganna.Adda iti purok 4, ti balay da Kinay , abay nga akinamianan ti Elementrya; purok 1 met iti ayan ti balayda Simang nga asideg ti national Highway a mapan Baguio.Brgy<pd>.</pd> Katapeyan , Kabagoisan, a masakupan ti akinabagatan a parte ti La Union iti lugarda ken Amianana a daya met iti Pangasinan.

Bungalow ti balayda Kinay. Addaan ti uppat a kuwartao ken kalkalainagann ti kalawa ken dua't kasilyas nga adda ti uneg iti balay. Maysa ti uneg iti kuwartoda nga agassawa ken maysa y diay nagbaetan ti dua a kuwarto nga asideg iti kusina.Adda porch wenno balkon ti sangwananna .

Alas singko ti malem, kasangsangpet met ni Kinay a naggapu idiay talon. Intulod ni lakayna isuna; a nagluganda ti kuliglig ta adu ti insangpetda a bunga ti rambutan ken Kalamansi a naluom ta katibukna ti bulan ti hunyo.Kalablabes ni Akin a nangitulod kenkuana asawana ni Kinay(Kennedy ti Husto a naganna) ken husto metten a nakasimpasimpa ni Kinay nga adda diay porchda idi sumungad ni Simang.

" Manang Kinay, naimbag a malemmo!"

" Ah, sika gayam Simang! Dumanonka."

"Ay wen manang dumanonak, uray saanmo nga iyawis a dumanonak. Wow.., nagadu met a bunga ti rambutanen ken kalamansin!"

"Wen adi, katas nang ayat dayta, kunamsa! Ala, agtugawka biit, manganka ti kaykayatmo ti bunga ti rambutan, ta innak mangala ti innumenta a danum ti niog a!"

"Alla.., ni manang met, agamulistiya pay laeng!"

Napan nangala ni Kinay ti danum ti niog nga adda iti refda. Ngamin , kada maudi a lawas iti bulan, adda latta iyawid ni Akin a bunga ti niogda a lulukoten ket datay tubbogna isu iti irefda nga inumen ken ipasango ti bisita no adda mailaw-an. Pagsayaatanna ket adda met ni Simang.Inkanna datay pitcher ken adda pay inkabilna a yelo, nangal ti dua a baso; saggaysada ken Simang. Adu ti nagpatanganda a ban banag: Lovelifeda; pamilya; trabaho; ken dpy.. Topiko da pay maipapan ti Ayat ken Allilaw. Ania ti nagdumaanda?Iti Aramid, Iti sao ken iti bungana.Banag a saan a nailemmeng ni Simang ti riknana ken adda naipudnona ken Kinay.

"Diak maawatan daytoy bagik manang, no inallilawnak ni Vanciong(Venancio Pangas ti pudno a naganna) wenno inayatnak!Ta maikadua tattan a Hunyo, sipud daydi karina kaniak nga agkasarkami.Siakon ti nangisagana ti wedding Ringmi ken datay badok nga usarek.Impostek payen idiay websitemi, isu nga adu ti nasdaaw a gagayyemko no apay nga impostek.Ngem dagiti dadduma ket naawatanda.Dumanon iti umona nga Hunyo. Saan a natuloy ta saankano a palubosan ti Doktor ta madama idi nga agsaksakit.'Mok pay no agapyso! Daytoy kallabes a Hunyo, saan manen a natuloy ta adda manen rasonna, saanda kano a palubosan idiay trabahona, 'mok pay manen no agpayso!."

"Sakbay nga agkumentoak adingko, denggem man pay daytoy kuna kaniak idi ni Apo Pinong:

Sasao wenno karkari a nasasam-it; isuda dagiti bukel ti eppes a namnama ken silud ni allilaw. A ti allilaw maiyarig a kas mannanakaw nga alaenna dagiti napateg; siasinnoman a mailaw-an kenkuana_maag!

Adda kinapudnona dayta adingko, ken sapay koma ta saanka a masakitan daytoy kunak. Umona, di adalka ken nasariritka. Diak ammo no ania ti inusarmo idi nakirilasyonka ken Vanciong. Kas nakunam idi kaniak no umiso daytoy tandaanko. Nagamammo kayo iti Internet.Kunam a nasaririt daytoy a lalaki, di adal, ken nasurok 50 ti edadna. Kunam nga adda diay abroad, ngem dimo imbaga no ania ti trabahona sadiay. Wen, simmangpet, immay nagpakita, ken inyamammom pay kada parentsmo, ngem dimo pay inembistiga no asinno a talaga isuna.Nagtalekka laeng kadagiti nasam-it a sasaona ken karkarina."

" Ayna manang Kinay! No saludsodek no ania ti trabahona adu datay palikawlikawna. Kunana nga agtatarabaho iti Embahada ti Pilipinas idiay Europa. Diak ammo a no opisina wenno ania ditan! Adda pay nangibaga a para punas ti kotse ni amongna laeng. Adda nagsaludsod kenkuana no ania ti obrana, kunana met nga espiya kano isuna, 'mok pay ya no pudno!"

"Ala, pudno man ken saan amin dagita Simang. Mapanta datay kunam a rasonesna.Agsakit ken saan a palubosan ti doktorna. Dayta a rason adingko, palso!Datay kabsatko a Nars, maysa a tiempo a kinadwaanna ti pasyente nga umay ditoy pinas manipud amerika a pinalugodan ti doktor, masakit a nagawid ta natay ti amana.Kinadwaan ni adingko, ta isuna ti imbaga ti doktor a mangkadua ken isuna.No ni Vanciong, talaga nga agpursige nga agawid ta agkasar kayo, saanla ket a grabe ken makaalis ti sakitna, certifyan ti doktor ken adda mangkadua kenkuana a Nars.No kunana sa saanda a palubosan idiay trabahona. Linoloko manen dayta a rason. No talaga a kayatnaka nga ikasar, adayo pay laeng ti hunyo, impakadanan idiay trabahona nga agkasar, sigurado a palubosanda ta linteg dayta. Ngem kunada ngarud, no ti tao ket mangallilaw, usarenna dagitay bukel ti eppes ti namnama. Kari ditoy, kari idiay, kari amin suli."

" Kasta kadi manang? Naggasatka ta saanmo a napadasan daytoy napadasak."

"Denggem Simang ta adda ibagak kenka. Ngem sakbay dayta, daytoy Rambutan a kankanenta ket isu daytoy ti kunada a katas ng tunay na pag-ibig! .

Ni Manongmo Akin, adda dua a kasalisalna ti ayat ko. Maysa nga abogado ken Enghenyero. Datay abogado kunana, nga no agaksar kami kano ket engrande, hotel ti panganan dagiti tattao, ken sadiay kami kano Hongkong nga aghanimon. Datay met Enghenyero, grande met laeng ti kunana. Maawis kano ti sibubukel nga Ili, agipatakder kano ti mansiyon pagnaedanmi. No namatiak ti maysa kadakuada, patiem ngata nga adda kastoy a biagko, ken addata ita a mangmangan ti rambutan? Naglaingda nga agsigarilyo ken uminom ti arak. Diak laket kayat nga iyapon daytoy bibig ken dilak iti agat imburnal ti angotna, ken diak met kayat nga ilangoy daytoy nasin-aw a bagik iti agat arak wenno agatlubnak a bagi ti lalaki. nevah..!"

Iti kasta a nanggeg ni Simang nga agat imburnal ken agat lubnak. Malagipna idi ni Vanciong idi napanna sinabat idiay Airrport.Inlagid ni Vanciong datay bibigna iti bibigna. Agsipud ta BFna betten, ken saanna a pabainan ta adda mangkitkita kadakuada, inturturedna metten nga insarapa diay bibigna ti bibig ni Vanciong. Gistay nakadul-ok ta saan a nairuam a mangsay say-op iti agat imburnal a sang-aw.Sadiayna a naamuan a chain smoker gayam ni Vanciong, kasla aluten ti ngiwatna no agpayubyob. Ken nalaing pay nga aginum ti naingel, isu nga no dadduma ket adda agatlubnak a pay-od ni Vanciong. Ngem agsipud ta BFna ngarud, awan la ti madi a nakunkunkunana uray payen idi adda maysa a tiempo nga aggagatel ti karabukobna. Nagkunaan datay maysa agayyemda, a naalisan gapu iti sobra a payubyob ni Vanciong.

"E, kua, Manang, saan kadi agsigsigarilyo ken aginum ti arak ni manong Akin? Ken kasano ti panagasawayo ya? Dimo pay met inistoria kaniak!"

"Awan ti bisyo ni manong mo Simang, ti bisyona ket siak laeng<pd>.</pd> hi hi hi! E, kua, uminom bassit laeng met no adda sosyal, ngem panakiamammo laeng.Ni manongmo, saan a nagkarkari kaniak.Saan unay a nga agtagtagari, ngem nadlawko kadagiti aramidna a dakkel ti panangustona kaniak. No agkiddawak kenkuana, awan ti di saan. Idi ipagpagnak daytoy thesisko, isuna ti naanus a nagkadkadua kaniak. Ilugannak iti motorna, ken isu ti resource personko ta adu ti ammona. Uray no AB Gradaute laeng isuna, ngem nasariwawek ti panagpanpanunotna ken natanang."

"Kasano ngay ngarud a nagpropose kenka ket kunam met a saan a matagtagari? Apay sika manang ti nagarem kenkuana?"

" Ay wen a! Saan kadi,hi hi hi! Kastoy napasamak ading Simang: Malem ti sabado, naragsakak ta naipasak datay Thesisko. Ta kagapgapuk a dinepensaan.Nalabit maysa nga oras siguron nga addaak idiay balay.Adda dagitay ginatangko a groceries a lutuek ta isaganak ta itedko ti panagyaman ti agsapa ti domingo.Addaak iti kusina, husto met adda nanggegko a nagsardeng nga uni ti kuliglig. Ni manong Akin gayam ken adda lima a kaban nga irik nga impalugan gayam ni tatang. Idi nalpasna nga idiskarga, inagawaak nga apan inikkan ti sangabaso a nalamiis a danum.palalo ti yamanna nakaisem kaniak. Uray la nagparang met datay kalladin a pingpingna. Saanak a nagtagtagri. Ginuyodko ti imana ken impanko iti kusina a paglutlutoak. Kinunak kenkuana a situturay a ditoy balay a mangarbii, kayatna man ken saan ken adda pay isurpresak kenkuana. Kunanan kaniak, no ti prinsesa ti agawis a napateg kenkuana, saanna a mabalin a paayen. Ngem palubosak pay kano nga agawid ta mapan agsukat ken agdigus ta kagapgapuna sadiay talon., Inkiddiatko daytoy kasla makaturturog matak kenkuana, iggem met laeng ti dakulapko ti dakulapna a nangitulod kenkuana idiay kuligligna."

"Ket, nagsubli met laeng manang?"

"Wen a! Ammom Simang? Adda napasamak a diakto pulos malipatan!"

" Ania dayta manang? Insukom kadi ti kinababaim?"

"Ania nga insuko ti kunkunam Simang? Denggem daytoy pudno ayat a saan nga allilaw.To make the story short a kunada. Nagsubli ni Manongmo nga Akin, idiay balay a nangrabii. Kalpasanna, nga idi naidilimanekko amin a nausar a nangananmi, intuloymi ti nagpatang.Adu ti nagpatanganmi ket agalauna siguron di malpas.Timmakder tapno agpakadan. Timmakderak met ket sinangok isuna. No man pay ammok nga dakkel ti panangkursonadana kaniak, ururayek nga iyebksana ta sungbatakon a dagus. Ngem agsipud ta awan ti maurayko, siakon ti nangrugi. Sinaludsodko no asinno ti nagasat a babae ken ti agbalin a Reyna datay kaararamid a bungalona .Iti dayta nanggena kaniak.Siaayat a nangigalut dagiti imana ti siketko. Kinuna kaniak. No asinno ti babae a nagigalutak kadagitoy imak, ken no adda pannakaikariak kenkuana.Iti dayta a nanggeko ken gapu ti nalaus a ragsakko. Imparabawko dagiti takkiagko iti agsumbangir nga abagana.Gapu natay tayag kaniak iti tallo a pulgada.Dagiti naayat dakulapko, addada ti rabaw ti likod ti ulona tapno iturongda nga umapom ditoy ruangan iti ayan ti sam-it nga agururay nga ayat.

Nalang-abko ti say-op ti normal a banglo ti lalaki, ken ti aramid ti ayat nga awan ti bukel ni allilaw.Isu dayta ti umona agundaway a situtulok ken siaayat nangawat ken nakipagayayam daytoy bibigko ti bigbig ti lalaki nga ayayatek.Uray pay idi nagbinnirok dagiti nakalemmeng a dilami, imparangarang ti tunggal maysa nga awanto ti sabali a bibig a pakiayayamanda.Inyrasaan na kaniak, nga awanto ti sabali a takkiag ti babae nga agapon kadagiti takkiagna, ken kasta met a ti barukongna, ditoy laeng barukongko ti pagawidanna. Insungbatko, saanak a nagtukyad nga baludnak ti sibubukel a bagim, ta manipud sipud a naamammoka, sikan datay dinardarepdepko, ket ita isu ti tungpalna.

Dayta met laeng a tiempo, tinulagmin ti kasar. Kalpasan ti Domingo, aldaw ti lunes; nasdaaw iti sibubukel a barangay ta da Akin ken Kinay,napandan nagsulisituden."

"Wen manang, nadamagko met dayta. Kalpasan ti kasaryo, sadinno ti naghoneymonanyo?"

"Ayna Simang adingko! No kasano ti kasimple ti kallayasami; isu met laeng ti kasimple ti honeymoonmi. Sakbay dumanon ti alas singko ti malem, imbagak kadata tatang nga isuda ti makaammo bassit a mangidulin kadagitay regalomi. Nagpakadakamin kadagiti bisita ta mapankamin aghoneymoon. Inruar ni Akin datay Kuliglig nga adda diay kamarinna ket kalpasanna naikabilmi dagiti mausarmi nga aghoneymoon.Kunana nga aglugankamin. Pinateberbernan!"

"Sadinno ngay ti tinurongyo a manang?"

"Ayna Simang, Unique talaga, idiay turodda! Adda gayam inaramidna a kalapaw iti akinamianan a sikigan ti turod a sumango met laeng ti dalan a mapan idiay ubbog.Bulan ti Hunyo idi, ken tiempo ti tudo. Ngem daydi panagkallasyami, naraniag iti aglawlaw ken sardam, kasta unay ti silnagna.Sadiay kami bangsal ti kalapaw ta adda met pataguabna . Sadiaymi sika a nagaramid ti ayat! Ti raniag ti bulan kasla isu ti kamera a mangretretrato ti araramidenmi.Uni dagiti agayayam a tumatayab ti rabii ti musika mi, uni ti alutiit ti nagserbi a panaka wallclockmi, uni dagiti kuriat ti nangkallub ti panagininarsaasmi.Dayday eng ti aglawlaw isu ti nagulesmi."

"Wow.., very romantic aya ti first night yo!"

"Wen Simang.Sadiay a pinatlgedan ni Manongmo, a daytoy bibig ken dilak, isu da pay laeng kano ti immuna nga immapon iti bibig ken dilana. Kastamet a daytoy barukongko, isu pay laeng kano ti barukong ti babae a nagawidan ti barukongna ket dinanto kaumaan ken isukat ti sabali.Isu nga idi nagsinnukat ti ayat dagiti lamolamo a bagimi, imapatalgedna a dinanto pulos kalikaguman ti bara ti sabali a babae, ta mapneken ti adda kaniak a bara.Awanton kano ti sabali a pandilangoyanna ti bagina, no di siak laeng.Ti agsapa, adda manen surpresna kaniak. Idiay ubboga nabiag, adda bunnong nga inaramidna nga isu ti nagbalin swimming poolmi, nga iggana ita ket isu ti pagdigdigusan dagitoy ubbing. Nasamento ti lansadna tapno saan a nalaka a malibeg.Lima kadapan ken 4 a pulgada laeng ti kaunegna ken nagtimbukel a ti diameterna ket 10 a kadapan.No ti agsapa ket napudot ta ubbog ngarud.Bayat ti panagdigosmi, agsadagak ti barukongna a kunkunak a mariknak ti talged, pudno nga ayat nga awan ti allilaw.

Bayat ti panaghoneymoonmi, no ti aldaw agmula kami kadagiti rambutan, kalamansi, ken nadumaduma prutas ken kayo. Isu a malagipmo idi disyembre Simang, nagadu ti bunga ti perres, ket ita rambutan ken nalabit sumagmamano pay a tawen, mabalinen dagitay mahogany nga aramiden a furniture. Isu dagita ti katas ng Honeymoon, malaksid dagiti dua a bungami, isu dagita ti pudno a resulta ti aramid a naipundar ti ayat, saan a karkari wenno sasasao a nasam-it.Idiay bangsal iti kalapaw ti nakapandayan dagitoy dua a bungami. Ket tapno ammom, adda manen maikatlo, agtallo a bulanen."

"Ania manang Simang? Masikogka manen!"

"Wen Simang. Diak impagarup a makatloan dagitoy bungami. Kunak a hustonen ta 40 kon ket 41 met ni manongmon.Ngem talaga nakalalagip ngamin no maturogkami idiay bangsal."

"Kasano ngay ti pinamay anyo manang?:

"Itay kalgaw, kaaduan nga idiay kami kalapaw a maturog. Ta gistay aginaldawkami a mapan diay talon ket idiay turod ti pagawidanmi ta adda ngarud kalapaw."

"Ngem kasano a makapanday kayo ngay ket adda met dua a guwardiyayo Manang?"

" Masirib ni manongmo, no ti agsapa, pagandarenna datay waterpump a bassit a pagis sprayna ti mangga, adda dua a hosena nga attiddog . Diay waterpump maikamang idiay bunnong ket isu ti mausar a mangsibog kadagitay mula. Dagitay agkaka ti agsibug. Ket no ti malem, addada idiay sirok ti dududogan a mangga nga adda diay rabaw ti turod. Adda pallayug nga inaramidn ni amada, ken indayon, adda pay improvised a pagalusosanda. Idiaydan nga agayayam inggana mabannogda. Simpre,kapalsankami a mangan ti rabii, kaiddaenmi pay ida nga isistoriaan. Agsipud ta nabannogda nagsibug ken nagayayam, nalaka da a makaturog.Aket, mapankami met ken manongmon a idiay bangsal tapno kasla kakaskasarmanen datao. Uray no awan ti danum, aglangoy dagitoy bagimi babaen ti silnag ti bulan.Ta uray no kalgaw ti tiempo, saan a matdukan ni ayat ken saan nga agkalgaw .Resulta, addanton maikatlo. No kayatmo Simang, sikanto ti ninangna a?"

"Ala, no adda pannakaikarik a manang! Ala, alasais medya gayamen! Maysa ket kagudua nga oras a nagpatpatangta. Innakon manang ta innak met agisaganan ti pangarabiimi."

"Wenla ading, ket yamanek ti ibibisitam."

"Siak ket ti agyaman kenka manang, ta bayat ti panagpatangta; adu ti naadalko.Inton bigat baronton a Simang ti makitam. Wen manang pudno amin ti kinunam. Ti pudno nga ayat, awan ti adu a kari wenno sao a nasam-it, napudno aramid ti mangiparangarang.Kasla ti inaramid ni manong Akin kenka. Ulitek, agyamanak manen!"



Title:Sabong Ken Natellay A Bin-i
﻿<b>Sabong ken natellay a bin-i </b>
Marvin Acosta


Kas idi damo nga yuumaymi ditoy isla ti Maui, bassit nga eroplano ti rinentaanmi a nagluganami a nagpakastoy. Ni Ariel ti nagpiloto ti Cessna- ti uppat a katao ti malaunna nga eroplano, ta mailiw kano nga agpatayab iti rabii, sa ipagel ti FAA nga agpilotoak iti rabii ta saan nga Instrument Rated ti lisensiak a kaisubsublida laeng itay napalabas a bulan ta naipawil nga usarek manipud idi natakuatan ti FAA ti medical recordko a naaksidenteak iti lugan a nakandangran ti ulok. 

Simmangpetkami idi rabii ket nag check-in kami iti dua a kuarto iti Maui Beach Hotel ti Kahului nga inasikaso a rinentaan ni Denise idi addakami pay iti Oahu idi kalman. Pinilina ti nasao nga otel ta asideg iti Kahului Airport a pagsungadanmi. Kasta met laeng ti namay-an ni Jen, rinentaanna ti kotse idi maammuanna a nakarentan ni Ariel iti eroplano a pagballogmi.

Kabsatko iti ama ni Ariel Calano; iti sao nga Unnoy a Bin-i. Dimmawat da Ninang Marizen a momna ken di Ninong Alan Calano nga am-ammona a dadna, ti bin-i ni Dad, Marvin Acosta. Nasinged kamin nga aggayyem iti Embry-Riddle Aeronautical University a pagad-adalanmi sakbay a naamuanmi ti pudno a kabibiagmi. Inaudi ngem siak iti maysa a tawen. Maikadduanton a tawenna iti kurso nga Aeronautical Science & Meteorology a pagpadaanmi koma no saan nga inbabawi ti US Air Force ti indiayada a gatad a pagadalko koma. Maikatlonto metten a tawenko iti BS in Electrical Engineering iti umay a panagseserrek.

Kinatawenak a simrek ti nasao a unibersidad ni Jen, Jennifer Guzman ti pudno a biag, puro Ilocana ni Jen, agnaedda kadagiti dadakkelna sadiay estadu ti California a nakayanakanna. Nasinged kami nga aggayem ken agpartner iti R/C Airplane & Helicopter Club. Sa laengen bimmaaw ti langenlangenmi idi addakamin iti maikadua a tawen iti eskuela, idi addan barbaro a gagayyemmi; idi addan ni Ariel nga ad-addan a kabuloyak kadagiti pagduyosak nga aramid. Isu ti nangyam-ammo kenni Denise a kagayyemanna. No saan a nakasurot kadaytoy bakasionda kadagiti dadakkelna iti Oahu, gapu iti atendaranda a kasar ti anak ti gayyemda a doctor ket saanmi koma pay a naammuan a kaanakan gayam di nobia ni daddy, di Auntie Sabong, Engr<pd>.</pd> Wendy Arlin S<pd>.</pd> Guzman, a natay iti sakit ti puso, a kabsat ni Dr<pd>.</pd> Wendel S<pd>.</pd> Guzman a dadna. Awan pay makabulan a kaayan-ayatko ni Jen. 

Ni Denise ti namagtalinaed kadakami ken Jen nga aggayyem. Manipud idi yam-ammo ni Jen agingga ita ket permi ti kinadekket ti riknana kaniak daytoy sutil a balasang. Manong amin a likud ken bakrang ti tawagna kaniak, a kas ti ar-aramiden ni Ariel. Uray pasaray mapagsangitko idi ket adda latta a makideldellet. Kas kadakami ken Jen, nabiitda pay nga agayan-ayat ken Ariel a pagpatpatayanna iti nabayag. Mestisa, Ilocana-Americana ni Denise. Makipagnaed met kadagiti dadakkel kenni manongna a Rod a kakaisuna a kabsatna iti estadu ti Oregon a kanayakanda. Daydi panagsinsinnutil ken panagpinpinnasakitda ken Ariel iti selpun kadaydi immuna a bakasion da Ninang ken Ariel ditoy Hawaii ti nangrangtay ti nabayagen a naputol a kamyunikasyon da mom ken dad ken dagiti nagannak kenkuana. Wen, nasinged gayam nga aggagayyem da Ninong Arnel S<pd>.</pd> Salmo ken Ninang Nicole Schneider-Salmo ken da Dad Marvin C Acosta ken Mom Winnie Rose "Lily" Sevillia-Acosta idi adda da pay iti Pilipinas iti nabayagen a tiempo. 

Kas met la ken Jen, nalaing nga ag-Iluko ni Denise
Ni Denise ti akinplano ti kaaddada a pamilia ken kaadda ni Jen a nakabakasion ditoy Hawaii ita.

Agalas kuatron iti parbangon, alisto tay isasang-atmi itoy bantay ti Maui, Hawaii a managan Haleakala Crater nga agtayag iti 10,000 feet elevation above see level. Daytoy ti maikadua nga isasang-atmi kadaytoy a bantay, idi laeng naminsan nga aldaw nga immay kami ngem naaldawankami a simmang-at. Immaykami manen ta agpagos da Jennifer ken Denise a makakita iti iruruar ti init manipud iti adayo a daya a nagsabatan ti taaw ken langit. Saan a nakakasdaaw ti agpada a pagduyosanda, ta agpadada iti kurso Aerospace Engineering iti unibersidad a pagad-adalanmi met ken Ariel. Maikatlonton a tukad ni Jen, idinto ta maikaduanto metten ni Denise.

Immasidegkami iti akindaya a rangkis ti bantay nga iggem da Jen ken Denise ti isagsaganada a video ken digital camera, ket nakilinnetletkami kami kadagiti adu a turista iti abay ti apagasiketko a railing a nakaipaskilan ti Haleakala - House Of The Sun, a pangur-urayanmi iti isisingising ti init. Naangep ita, ngem saan a kas idi naminsan nga yuumaymi a lamminenkami iti kasta unay. Naisagaannmi ngamin iti umno nga arruatenmi iti yuulimi.

Saan a mailadawan ti ragsak da Jen ken Denise bayat ti panangisiritda kadagiti iggemda a camera iti alisto nga iruruar ken ingangato ti maris nalabbaga nga init iti rabaaw dagiti ulep nga agtatapaw iti law-ang. 

Kinagrupomi ti naka-tapawen nga init iti sango ti video camera ni Jen a nakamuntar iti tripod. Saanko nga inggingina ti nairut ken napaut nga ike-kepkep ni Jen kaniak. Malagipko ketdi a kastan ti aramidna idi rabii nga addakami iti uneg ti eroplano. Saanmi ngamin maaramid ti agdidinas-al idiay balay ta naistrikto dagiti nagannak kadakami.

Nagtuloy ti pinagalada iti ladawan ti init agingga a saanen a mabalin a kapinnereng ti ranniagna.

Immakarkami iti bangir ti laud a bakras ti bantay ket naimatanganmi ti kinangayed ti buya- ti maris daga a bakras ti Haleakala Crater sa iti adayo a baba; iti daydayawek itan a maris berde nga ap-ap ti puseg ti isla ti Maui. 

Yar-arigko man kadaytay seasures grass a lawnmi iti taengmi idiay Makuahine street, Honolulu! Dinaydayawmi manen ti kinadaeg ti isla. 

Kinagrupomi ti matawta-aganmi a napintas a buya iti sango ti naka-timer a digital camera ni Denise, a nakamuntar iti tripod. Manen, kas met laeng itay, saanko nga inggingina ti nairut nga ike-kepkep ni Jen kaniak, mabalin a lamminen manen, kunkunak laengen. Ngem itay maangesan- masang-awannak ti nakaas-asideg a ngiwatna iti nabara ken nabanglo ket natukayna ti riknak, adda nakulding iti kaungak… ket kas tay kaalisto ti isisingising ti init- ti kaalisto ti mariknak a rumkuas iti pus-ongko. Makaag-agekanak manen kadagiti bibig ti aya-ayatek. Kakaasiak a nangyaw-awan iti marikriknak.

Saankami la a napnek; nagsisinnublatanmi ti binocular ni Denise nga insiritsirit kadagiti buya iti adayo a baba a kayatmi a maipabeddak - Ti ili ti Kihei, Kahului, ken uray pay ti ili ti Wailuku nga adda iti bakras ti bangir a bantay nga ayan ti Iao Needle. Ania a pintasnan ti Maui!

Iti bukodko a panangiladawan, maysa a paraiso ti isla ti Maui!

Agalas otson iti bigat. Bumabakamin ta inkami iti Iao Valley, ken Iao Needle. Nainnayad ti panangpanurnormi ti dalan ti Haleakala nga assideg ti panagpikurna, kalpasan tay panangdillaw da Jen ken Denise nga adda kano maangotda a kasla maur-ram. Ni Jen ti drivermi, adda iti abayna ni Den, addaak met iti tugaw a likudan ni Jen - nagabaykami ken Ariel. Uray ngamin no nakatangep dagiti tawa ti rinentaan ni Jen a kotse ket sumrek latta ti dakes nga angot iti uneg. Indawatko kenkuana nga ishiftna pay laeng ti awtumatik a kambio ti lugan iti second gear tapno nain-innayad iti isasalogna- napaspas unay ti lugan gapu iti kinasalog ti dalan ket mapilitan ni Jen a mangipisit ti break pedal a pangpainnayadna, a pakaigappuan ti panagrisiris ti brake pads ken break shoes nga isu ti maang-angotmi iti uneg. 

Dimmagaskami iti dagusmi nga otel a nagsukat iti arruaten. Napudpudot ngamin ti bantay nga ayan ti Iao Needle ken Iao Valley ngem ti Haleakala, ken tapno deretsukaminton a mapan mangaldaw iti Queen Kaahumanu Shopping Center a saanen a nasken nga agsublikami iti otel nga agsukat iti pangkasual.

Nabiit kami iti Iao Needle. Itay maalaammin ti ladawan ti tudu iti langit a bantay ket Bimabakamin iti Iao Valley Park a pakasarakan kadagiti monumento dagiti bannuar ti adu a pagilian a pakairamanan ti monumento di Dr Jose P<pd>.</pd> Rizal. Nakigrupokami iti bannuar, kasta met nagrugrupokami iti uneg ti nalawa a Bahay Kubo. Kimepkepmanen ni Jen kaniak bayat ti pananguraymi ti timer ti camera a mangala ti ladawanmi a nakamuntar ti tripod. Napigsa dagiti bitekbitek ti barukongna iti narasay a sanduna, madlawko itan ti iliw ti kaayan-ayatko. Agawidda ngaminen inton rabiin bigat isu nga ipapasna siguro ti makiinniliw, kunkunak laengen iti bagik a pangay-ayok ti mapikar manen nga essem iti pus-ongko. 



"Madhe shaom Thata…" Nagtibbayuak a nakalagip tay napasamakmi iti pagserkan toy shopping center. Namatmatak manen ti naemma a rupa ni Jen a kasangok iti lamisaan panganan ti Edo Japan- ti napilimi a pangaldawan. Nalimed nga inbaw-ingko dagiti matak kenni Denise, a kas kenni Jen a di maun-uni- ammok a palpaliiwen met ni Ariel a kasangona ken kaabayko.

Sapsapulenmi itay ti Food Court ti Queen Kaahumanu Shopping Center iti Store Directory a naipatakder iti asideg ti tugaw itay pagam-ammuan ta agsao ti lakay a nakatugaw iti asidegmi. "Ayna Apo Aya, no maramananda ti arusibsib a dilpatko dagitoy napupongga a babbalasang, a, ket diak la ammon no dida ket ‘yiskidyul ti sumaruno nga apoynmetda, Hehehe!" 

Pudno ti paliiw ti lakay a kasla tinubtubay ti nalaing kumikitikit ti pammagi da Jen ken Denise. Agtayag ni Jen iti 5’6" idinto a 5’7" ken Denise. 

Arig nagigiddankami itay a nangtalliaw kadagiti dua a lallakay iti tugaw. Agtawen ngatan ti di nakurkurang ngem innem a pulo ti lakay; nga agsasao iti saanmin a maaw-awatan, tagalog a lengguahe ngata ketdin ti us-usarenna? Naiyanakak idiay New York, nagadalak iti grade one agingga a nagraduarak iti elementaria idiay Pilipinas ngem diak unay maawatan ti Tagalog a lenguahe, aglalo no saanko a basaen. Inpalawlawko itay ti panagkitak- dakdakami laeng ti adda iti asidegda. Natalged itay ti riknak ta ti ammok ket dakami laeng ken Ariel ti makaawat ti saan a nasayaat nga insao ti lakay. Ngem itay agsangit ni Denise iti sakit ti nakem ket ammokon a naawatanna la ketdi ti dadduma nga inbalikas ti lakay. 

Kastana ni Denise, nalaing a makisinnutil ngem alisto nga agrungaab no mapasaktan ti riknana.

"Mhade shaom Thata." kuna itay ni Jen bayat ti yaasidegna kadagiti nakatugaw a lallakay. Ti madi a sasawen ti Lakay ti ibagbaga ni Jen. Nagtalinaed itay ni Denise iti abaymi ken Ariel. Immasidegkami laengen iti ayanda itay saan nga annuguten ti lakay nga adda madi a saona kada Jen ken Denise. Adda danagko itay ta amangan no bumara ti saritaan da Jen ken ti lakay ket maitantan ti sublimi iti Oahu. 

Kamudiananna, nagpakpakaasi a dimmawat ti dispensa tay lakay iti naaramidna a madi. Pinanawanmi ida nga ung-ungtan ti baket.

Minatmatak manen ti nalibnus a rupa ni Jen bayat ti panakisarsaritana ken Denise iti abayna. Ad-adda itan nga agraemak ti kinapakumbabana. Nasayaat latta iti pinakisaritana kadaytay lakay iti baet ti panaglibakna. 

Inbaw-ingko met laeng dagiti matak kadagiti sangsanguenmi a pangaldaw. 

Natukay ti napasnek a panagpanpanunotko iti nakapsot a katawa ken sao ni Denise. Ni Jen ti kasarsaritana. "Hehehe… Hu! Mhanang, kayat lhakay kiss private ko…" madlaw ti luksawna iti lakay ti ayog ti timekna.

Sinangok ni Ariel a tepteppelanna ti katawana. Kasla ibagbaga dagiti matana a, sa laeng mapasamak ti ibagbaga ni Denise no kayatna. Saanko a nateppelan ti ellekko iti panakakitak ti panagpuligos dagiti mata ni Ariel.
Ket nangdanggay ti napalusposanmi a katawa. Naladawen a panagbalaw ni Ariel ta naisakmulen ni Denise ti ramayna, kinagatna ti murdong ti tamudo ni Ariel. Awan un-unida bayat ti iba-babami iti umuna a kadsaaran. 

Iti pagserkan shopping center. Nalabsanmi ti lakay a madama pay laeng nga ung-ungtanda. Kaduan ti baket ti Taxi Driver a magung-unget iti asawana. Malasinmi ti Taxi Driver. Isu ti immay nangdaw-as kadakami idi rabii manipud iti gate ti T Hanger a nangiparadaanmi ti Cessna agingga iti abay ti Baggage Claim Area nga ‘yan ti opisina ti Dollar Rent A Car. 

Nalasinnakami ti taxi driver, ket nakisarsarita kadakami. Kaduana ti baket a dimmawat iti dispensar. Uray ti lakay ket inulitna ti nagpadispensar. Pinakawan met a sipupuso da Denise ken Jen ti lakay. 

Katugangan kano ti taxi driver ti lakay. Sakbay a nagpipinnakdakami, inpalagipmko iti taxi driver nga umaynakami daw-asen iti sango ti Baggage Claim Area no alas sais no malem. 

Nakais-isemen da Jen ken Denise. Napnekda ket ngata tay panakakitada iti panakaunget ti lakay? 

Dimmanunkami iti dagusmi nga otel. 

Itay makadigos ni Jen, immay iti kuartomi ken Ariel. Pinanawanna da Ariel ken Denise iti uneg ti kuartoda. Agpapauyo kano pay laeng ni Denise. 

Nabannog kano ket kayatna ti agidda. Iti panangilad ti kaayan-ayatko kaniak nga agid-idda iti rabaaw iti kama, nagayamuom ti banglo ti shampoo iti nabagnet pay laeng a buokna. Natukay manen tay agragut a riknak. Inyaw-awanko, binutbutenko ti panunotko; nga ania man nga oras ket sumrek ni Ariel wenno ni Denise iti kuarto ket makitanakami a sabali ti ar-aramidenmi. Ket mayat! Epektibo gayam! Nagtameden tay kayatna ti rumkuas a kaddigos iti pus-ongko. Ngem itay yareng-eng ni Jen a mail-ilwto kano no addadan sadiay balayda, idiay mainland ket nagbaliw manen riknak. Nagungtuban manen tay essem iti barukongko…

Timmakderak a nagturong iti ridaw ti kuarto… inkawitko ti safety latch ti ridaw iti rikepna, nagsubliak met laeng iti kama. Nakatugawen ni Jen iti iking ti kama itay dumanunak iti yanna. 

Inaraasannak. Inagekanna dagiti bibigko iti nalalag-an. Inyadayona ti rupana ket nakipinnereng. "Kiss lhaeng, ha…?" adda pakaasi dagiti magustuak a matmatan a matana.

"Wen, kiss laeng, ngem agiddata koma…"

No namin-ano a naalus-os iti ngatuen tumeng ti akikid nga umet-et a tapar ti agar-arimasan a sabong, kasta met ti bilangna ti panakaalukoyko nga ibabana… ngem alisto nga ingatona iti tunggal nainnayad a pannakaibaba… agingga a saan a pulosen a bimmaba... 

Nagsikigak a simmango kenkuana. Nagpapasak nga inap-apiras dagiti singin a munturod. A mangparparugso kaniak itay adda kami idiay Iao Valley.

Napnuan anus a diningpilko dagiti narungpi a bibigna. Inarasaasak manen nga ay-ayatek unay ket ibabana koman ti tapar. Ngem saanna a kayat. 

Inulitko; Napnuan dungngo nga inyarasaasko nga ibabana. Saanna latta a kinayat. 

Inulitko pay iti adu nga ay-ayo. Ngem talaga a saanna a kayat. Pinagdippitna ketdi dagiti maar-arikapko a nawawasnay-nasippukel a luppuna.

Napnekak. Napaksiatmin tay sulisog!

Nagdataak a nakiabay kenkuana. Nagsikig a simmango kaniak ket timmingal ti kannigid a barukongna iti kannigid a barukongko. Inay-ayamna nga inap-aprosan ti kannawan a barukongko…

"Chris… Ay-ayathenka…" Marvin Christian S<pd>.</pd> Acosta ti hushusto a naganko. Ian ti tawag da dad kaniak, Chris kadagiti nasinged a gagayyemko.

"Ay-ayatenka met Jen…"

"Hm… Shanko Khayat; Phegphegsa khayatko. Ay-ayathenka Chris…!"

"AY-AYATENKA UNAY-UNAY JEN…!!!"

"HAHAHA!"

Irubrubbuatko a dingpilen koma manen dagiti narungpi a bibigna itay bigla nga agkiriring ti telepuno ti otel a nakaparabaw iti bassit a desk iti abay ti uluanan ti kama. Pinidutko ti audtibo, ni Denise iti bangir a kuarto ti tumawtawag. Adda kano tawag ni Prof Arlene a mom ni Jen iti Selpun a nabatina iti kuartoda iti yuumayna ditoy, inyawatko ti auditibo ken Jen, ket intuloyda ti nagsarsarita. Mabalin a kayat a damagen siguro ni Prof Arlene no ania nga oraskami nga agawid no rabii.

Maal-alingako a mayat ti katawa ti kabsatko iti asideg ni Denise. Nagkappiada la ketdin, nakunak iti panunotko.

Inplastarko ti bra kadagiti barukong ni Jen, ken inkalyadak nga inyursong ti T-shirt ken short kenkuana bayat ti panakisarsaritana iti telepuno ken Denise.*

Title:Mitir Saanka Nakupit (Pataros)
﻿<b>Mitir saanka nakupit (pataros) </b>

pataros tay inkur-it ko nga "KUWATIT AGKA MAKUPIT"

padasek no mabalin nga ikur-it ken itundas kayo nga kailiak nga napaboran ti sao nga pangasinan. daytoy nga pangasinan ket natedtedan ti sao nga ilokano isunga pagdispensaran yon. daytot nga sarita ket sabong ti nabayagen nga panonot ko nga agkatangkatang ti law-ang nga gandat ko nga maibagi kada maysa kinyayo a kas panagayat. no mariing ko ti dila yo nga nabayagen nga nagtutukel nga napulagidan ti taga karayan wenno sao nga puraw; ita ket dakdakel nga pagyamanak.

apay nga ditoy iluko.com ti nangikabilak tano ipakitak kadagiti kabsat tayo no kasatno agkaing-ingas ti sarita tayo ken adda ti gundaway ko nga sukatan daytoy a sarita no diyak magustuan.

aramidek daytoy nga nobela tano adda ti basbasen yo to oras ti inana yo, madaydayaw nga kailyan, kasta dagiti taga tarlac, la union, dagiti nibaloy sigurado nga matarusan da [dagiti kakabsat tayo nga taga bangir(nibaley) isunga kunada nibaloy; adda laok na nga 
iloko.] sige ngarud; awan ti naidumduma nga ganuat ko ngem iriing ko kinyayo ti sao nga pangasinan.

MITIR SAANKA NAKUPIT

maysa nga natartarnaw nga linnaaw agbitbitin ti bulong ti bugnay iti igid ti karayan, napul-uyan ti naaliaw nga angin, napuros, gapu ti pegges saan mo makita aginggat
manappraak ti danum nga nangiwaris ti nagbabassit nga dalluyon. saan na pay mariing tay buntiyek nga aglanglangoy ti ridep na. ginammetan ti kaulimekan ti aglawalaw
karakep ti burek nga bumtak no madanon na ti tapaw.

naturog pay dagiti andidit, ngem agsanitsit dagiti kawali ti kabalayan. agapura nga mangited ti nanam a pangarmusaran tano naaligaga nga agudong dagiti ubbing ket kasta met kenni lakay agtrabaho diay taltalon. pagammuan adda nanggeg ko nga:

<pd>.</pd><pd>.</pd><pd>.</pd>paaak! kasla uni ti paltog naggapud rangtay ken nalaaw da

"inka alaen tay dalag...intuket no maimawmawan"

naguyod ti ganuat ko immarayatak nga naggapud ammianan kasla sangagasot a metros ti kaadayok. limmusung ti maysa nga ubing ta apan na kammelen. adu nga sisiit ti kawayan a lemma. kasla mabisin nga aso saan na inkaskaso ti garumyad.

" naalak....dakdakkel" kunana nga aglagto, nataldiyap ko kasla kadakkel ti naluom nga balayang. anya pay ti usar ti lemma no paltugan damet ti aglimedlimed nga sida. udang, bunog ken bennek la ti nabati. nakisursurutak kada kuada. ta adda met tay ayat ko nga rumkuas no makitak nga adda isang-at da nga lames. agingga di makitak dagiti agtataray nga ub-ubing sursuroten dati trak ti unas...aay lukon...guyguyuden da. sumurutak met nga nakitartaray...pilpilliek tay nalupmeg nga nasilsileng ti kudil na...tanda ti nasam-it nga unas...ssako pinigpigsaak nga ginuyod:

booog...nanabtoog ti ubet ko nga tag-ay tag-ay ko ti unas...hehehehehe....dandani-akon.
kinagat ko ti unas...agkanalteek...yulo ya ti kunada. inus-os ko kasla kadi kapadak nga ub-ubing nga nakasalikawkawannak. agawidakon ta agudongak diay haiskul. diyay unas ti armusar kon.

"napanam ...alasais medyan... naudi ka manen

ngem ammok nga iti agsapa aglinis kami sa agadal isu agal-allitawak pay. adda imbati ni inangko nga pasahik, no daduma agbiyahi tay kasinsin ko, sumab-it kami malibre ti pasahi ngem tatta nadadael tay magneto.

rimmuarak ti wangalan ta agurayak ti maluganan, no kastoy nga oras napunnon aminen no maasian . ilugan daka, ngem agbitin ka, nasirib dagitoy kondoktor ammo da sinno ti agudong ti ili, ti kayat da nga ilugan ket diyay agpadagupan, panangngasi ni apo nabigbigdak

"oh! insan agbitin kan ta adu nga agluglugan ita" kaslaak met andidit nga nakakappet nga pulpul-uyan ti angin, aglulua piman ti matak ken pumurpuraw dagiti ramay ko, kunak manno diyak iman. asideg la ti papanak. agbabaak ta batog ti changko sa tarayek ti haiskul. no madanon koti tindaan ap-aputek ti agong ko ta kasla met nabuyok nga animal ti angot nat diyay. panagpatayan ti ayup, saan da nga ikali dagidiay awan serbi na nga partis. mamamti-ak kadagiti aggigiyan idiay natured ti rusok da wenno nasanay da met ten. 

" eeh...apay ket naudi ka manen...anya ti pambar mo ita" kinuna ni madam ko.
saanak nagsao, pinerreng ko ti ngato ti maloko saak naganges ti adalem. innalak ti timba ta apanak agsatdo ta sibugag dagiti mulmula nga kutkutsarita, vietnam rose, ken adda tay kamote mi ti likud. nakudidit ta pila ti daga, awan takki ti baka nga abuno, no maminsan no awan makakitkita is-isbuak. nalanglangto ken isu ti kalangtuan ti gadin ko.

ti umuna a klasi mi biology maipapan ti panagpaado ti animal agraman biyag tayo itoy 
nalailo nga daga. agrugi ti baloter(signle cell) agingga kinni ading yo nga mitir. adu ti isaulom nabagbagay kadagiti nalaing nga agsaulo. adda tay aso nga pinaksikkil (derminted) nga puraw iti kuarto mi, naruay nga nakangisi kinyak. kasta met ti bilaleg(lifesize) nga partis ti bagi mangrugid kuku anggad puso. isunga tatta no mingmingan ka, saan nga isem mo ti kitkitaek. birukem ti panonot mo...hehehehehhehe

nagbayag daytoy nga klase, adu pay a kuwis, kalpas na agtataray kami nga mapan mangan, ti papanak diyay tindaan ta adda suki ni inang kod diay. kasla makisinsinnokat kami ti lako.manganak isurat da sada ikesssay ti utang da. no maminsan adda kalokwak awisek dagiti gagayyem ko. 

agsubliak ti malem algebra. daytoy ti no anya ti inaramid mo ti bangir kasta met ti ballasiw ditoy. adda rangtay (=) na ti tengnga, no bumallasiw ka agsukat ti signos mo, dua met la ti signos (+, -). ti karigatan na ti pannakataros mo ti english ken panangaisaulo 
ti formula. ditoyak maturog ta kalkalpas ko nga nangan, napudot ti panawen...sa ulit-uliten da ti isursuro da, adu ti maulaw.baybay-andak ni madam ta saludsudak nga saludsudak no riingennak. uray tay salusod ko ket adadiyay banbantay.

dua laeng ti kayat ko nga klasi; dagidiay dadduma diyak ikaskaso. ti malem nga kasasangpet magnaak ta awan ti samsabutek. madalanak ti panaderya, medyo bayagak bassit tano maangot ko ti ayamuom ti baro nga inadaw a pandibara, panblangko. dagasek met ti simbaan tano agyaman ken makikaasi nga nasalung-at ti bagi kanayon. manaynay nga makasangitak sika. kalpasanna nagpintas ti riknak. ti malem mabalin ti umulid diyay likud ti simbaan, diyay maaprusam ni Apo Baket(Virgin Mary). ub-ubbing kami isunga baybay-an dakami, ipunas mi tay panyomi. no naimpusuan ti riknam ited mo metten tay pasahim a donasyon. 

dagasek met tay panaderya nga asideg ti simbaan, kababam ti eskuelaan ti kulot ken panagdait. gumatangak ti pandelimon wenno pandi-ubi. isumet ti kitkitak no magmagnaak. no awan ti mailuto ni manang ko ti malemuminumak ti adu nga danum saak iturogen. kasta kadagiti kakabsat ko. no makaawid ti nanang ko rabiin; riingen na kami tano maramanan mi puto, dinardaraan nga nakisukatan na ti panaglako. no maminsan awan.

adda didiay nabirok ni nanangko nga suki na aglaklakko ti karing, ay apo Diyos amin nga aldaw karing ti sida mi. kami met no agsida kami ti karing agkatay kami isunga paatiddugan...maksangsangitak no mapanonot ko. in-inted ko kadagiti kakabagyak. no panawen ti layus, adu ti sida mi agduduma, bangus, tilapia,udang. dagiti nasnas apan ko ilako wenno isukat koti tali para baka, petrolyo, kalamansi pagperres, inasin. no ti pounak ket piso ilakok ti dua ta sigurado nga kakatlo ti saan agbayad kasatno ngay...kaaduanna kabagis mo. ti panaglabas ti tawen bassit met la ti pinagbalbaliwan ti bibiag mi managlako pay ta awan met pinag-adalan ni nanangko...nagaget laeng nga aglako.

maysa nga malem panawen ti tudo nagbigla nga sumipnget ti langit, kasla rabii, agungor dagiti sangsangati kakaykayuan agraman diding ken atep idi kasla impisok na ti sangagasot nga dram ti danum. pinasurutan ti angin nga saan ka makamulagat; nataldiyap 
ko ti pannakapigis ti tawa, naitayab ti atep nga impakita na ti narungsot nga langit nga saan mapasardeng ti lualo wenno pakaasi nga bagi nan ti naglaon ti garung. agtigtigerger kami nga agkakabsat. nabasa amin ti kawkawes mi pati bagas, kaling, naibelleng ti petrolyo no saan laeng a atudtudo nauram kami ngat

PASUNGAD 

dagitoy sumaganad nga sarita ket pataros. ladingitek kakabsat ta naudi-ak bassit. inkalkalikagumak nga leppasen uray agkandakuretret dagiti siksiket ko nga nakadumog nga pumekpekkel dagiti maris ti abagatan. noman pay saan unay nalantak ti pannakasangal na an-anusan yo la koma ta kabayatan na nga agad-adalak. saandak koma pagong-ungtan, ala sigi ngarud, irakep yo ta nasudi a mata yo ta patayabek diyas bugas ti abagatan...ala 


mitir saanka nakupit maikadua(pataros) 

napul-uyan ti biyag miti rigat ngem dikam timmangad langit nga nakdeppa nga nangpug-aw pakadidigra; uray maysa la nga ipus banyas mangikur-it katungpalan. iyatang ko dispensar kakakbsat kadagiti lulua yo a nangapros datar wenno tay umadanin a paksiyaten ti kidem. agyamanak kadagiti panangasi yo nga rimkuas kadagiti puspuso yo nga nagbitek nga maipadanon kadami nga daksanggasat. uray manno dagitoy gandat tayo iti rabaw nga akipasngayan; agayat, agpaayat, manglipat, agpalipat. bitek koma ti kapuspusuan yo maungto.. iyatang ko baro a silpo; sapay koma ta masurutan yo ti bannawag. 

pagkitak bannaag ti daya riingekon dagiti kakabsat ko, mapan kami agdigus diyay karayan. arig mi dagiti sunggo nga agi-innilud. tay buridek kakkaasi ta agtigtigerger ti lam-ek. no maminsan balkuten mi sako. nagatel kano ngem saan met makasarita. isangit na agingga agmuteg piman. sabon mi perla, igod mi, agpili kami ti naem-emma nga bato nga adda pasilapsilap na. napintas pagilod kabkab. saan mo italmeg unay ta sumurot tay kudil mo. 

kalpasan na urayen mi tay kasinsin mi nga di- potpot aglaklako ti pandesal, ikkan na kami nga tigdudua kami nga pandesal. no maminsan adda buntok ta ik-ikkak met karing idi. ken aramidek homework nati panagbilang; libre nateng na; pautangek sida no managtutudo, balesbales. mangkali kami abot ti igid karayan, urayen mi nga aglinaw sa adda sabot ti niyog, isuti numan mi; agsisinnublat kami. 

maay-ayatan kami kalpasan mangan. ni inang mi nagluas parbangon tano maudi awan maala na nga lugar a paglakuan na. nalpay negosyum. saludsuden ni anti mi no napanan mi; apan nagdigus isungbat mi. 

panaglabas aldaw adda nakakitkita kadakami a mangmangan. saan nga naminsan ngem manaynay. indarum dakami. sinaludsud ni antik no adino pangal-alaan mi igatgatang makan . nabirukak panagroroot isungbat ko. diyak kayat nga agpudno ta insapatak. 

"naulbod...kaaaa" binaot dak burarawit, nasakit, inteppel ko. bimmilbiled, kasla adda gayaman ti takyag ken ubet ko ta sangsanggaek. mas nakaunget ni antik idi dinak nangngeg nga nagsangit. 

"kapadam ni nanang mo... natangken ulo na" inpukkaw na sa nagmuryot 

"apay nga ilemlemmengandak ...di kayo parparitan nga agyan ti balay" 

nagulimek kami, pinagtulagan nga di kami agipulpulong. kasla awan naaramid. biniruk mi tay nagpulong. tallo a rabii a sinursurot mi no adino papanan na, daldalanen na. napili mi nga lugar adayo ti kabalayan ken saan na kami maitarayan, uray adino ti sangwen matirwan nga matirwan. diyay igid karayan. kadanon domingo simmurutak kenni nanang nga aglako. gimmatangak guma, lalat ken dua kahon a lastiko siggaysa kami tay adik 


kasangpet ko ti malem, inawis ko ni kabsat ko nga mapan bantay. adda awit mi nga buneng ken imuko nga innem nga pulgada. nagbirok kami sanga ti bayyabas nga napintas nga putan ti palsiit, didiay letra y. nagaramid kami palsiit, pinadas mi no mayat sami binungon plastik sami inkali diay bangkag asideg igid karayan. 

nagsubli ti dati, sursuruten mi no adino papanan na, nasurukon a dua domingo idi nakita mi a makidangdanggay idiay tiyenda ...idi: 

"adda bao ti dalan" kinunak tay adingko 

"mabalin" sungbat na...singmangpet kami nangibulsa kami hulin nga tigsasangapulo sakami. dimmalan diyay bangkag di nataol ti aso ken awan makakita. kinali mi palsiit...binennabennat mi no mabalin pay... sakam nagturong igid karayan. 

"aeeeee...aeee...aeee...awww" dayta ti uni nga nangngeg na... sa 

"aa...aawww...aawww" sungbat tay adik...agkanalteek am-amina, diyay la umuna nga dua a hulin, natirwan agsinnumbangir nga alulud na, napatugaw 

"a..aa..aa" tinilmon kami sipnget kasla pusa a kantaw. inkali mi palsiit. rimmuar kami diyay nagadayo a lugar. gimmatang kami pakasyat ken imminum kami sinamit. binisita mi ni pangamaek ti tatang ko, dimmawatak ti tarong. 

"anak ti sal-it rabrabii agdawat kayo tarong" kunanan; diyak nagtimtimek 

"apay...umel kan balong" kunana 

kunana laeng dayta ta idi nagbiag tay tatang ko ayuyang na balay mi no agawid adda bagas ken ikklog. kasla agrocery diay balay . inpurosan kami syempre wenno sikami ti agburas. maapros mo no mabalinen o saan. 

" inyalaan kayo pay kamatis ken parya...balong tarakenem ita kabsat mo wen" 

dau nga supot ti inted na. saggagaysa kami bitbit. maka-is-isem ni antik ta inted ko kagudwa kinyana.ni manang ko madanagan ta adda kano tinambangan dat diyay karayan. 

"siguro dagidiay luko nga agtatakaw mangga" kinuna ni antik, dikami nagtagtagari 

napintas pannangan mi ta nangisangpet ni nanangko igado, pinirito nga galunggung ken adu nga innapoy. makatkatawaak aginggat ta, tay buridek mi pakanen na uray agong na uray dandani matuang nakakidem pay. insigud nga iniklak-am mi da kasinsin ko. 

sabado napanak kada antik, bangir ti karayan. adu nga kaimito ken mangga da, agpidutak ti mangga. dagidiyay gebbal wenno mara-itlog. no awan naregreg ayabak tay kasinsin ko nga mokong ikkannak ngawey ti unas, sigud agregreg mangga . agpidutak langenen. 

tay naminsan nangiyawid tay manungen da ti uleg, uleg kadakkel putan kumpay. nareppetan ti sungo na ti guma. napintas nga ay-ayam. gatgatangek piso ngem kayat na t dua . piso kunak ta awitek diyay eskuelaan ti biology sa kalpasan na isublik . kayat na diadianuen. pinakan nan isunga maysa a lawas nga saan mabisin 

" manong ikkan ka tallo piso saan mo ibagbaga nga ginatang ko...isapatam tungpal tanem"kinunak. siguro awan puonan na ti kara krus ken tatsing. 

inyawid ko, inlemmeng ko diay kasillas, kinalubak lata a tiglilima a galon. kitaek ti agsapa, awan nen. ni antik idiay pay agdigus no agsapa. talaga saan ko mabirukan. 

" anya ar-aramidem ditoy... rummuar ka ta naudi akon" kunana ni antik 

" "ngem..ngeee...ad..da" natilmon ko ti dilak 

" sigin ...ah...mapan kalad ta bangkak...ipugiit mod diyayen...agawit kati ambuligan" 

immalisak, pagammuan na.... 

"uleggggggg" nagtaray nga lamolamo...nadanon na kalsada. adu nga immarayat. no makigtot ka gayam kasla ka superman; apo unay pegges diyak napuotan nga lamolamo. sak la napuotan idi nakakamadang idiay kalsada...aaay nagtarayak nga nangala ti ules. 

"bastosssss.....kaaaaa" kunana, inyalaak ti ulesen bastosak pay, insalaknib ko kinyanana. 

nangalaak burarawit nga dua tiggaysa imak. sinarak ko tay uleg. idi nakitak pikpikak ulo na, nagtaray ngem awan matarayan na isu nga lumaban. napuotak nga awanen ti guma sungo na. pinikpikak likud ti matana. nabennat...tinukmaak ulo na. kumawiwit, maka-aryek ngem ti delikado tay ngiwat na. inekkat gayam ni kasinsin ti ngipen na, isumet la gayam nga adda trangkaso na. 

insublik idiay bantay asideg kadre. awan nga biag tay kasinsin ko awan nakabanag. dats my iloko kasinsin. 
dagiti sumaganad nga aldaw rumang-ay met biyag mi. no pannangan uray selselam kimmol mo. maymayat met trato kinyamin 

a...anya nagsublin dagiti balikas ti nalailo nga dilayon. agbasa pay insigud. in-inutek nga ited kadakayo nga madaydayaw nga kailliyak. no adda man madi ti ebkas nga naikur-it 
dispensaren. aramidek nga uppattapulo nga kets(40kb) kada estorya. gandat ko nga mangisurat ti sangpulo ket innem wenno dua nga tgiwawalo. dagiti sumaganad agaramatakon nagnagan ken ipa-iggem ko kinyayo kapintas panonot ko. sigi ngaruden saan yo liplipatan agin-innayat kayo. Diyos naruay nga umuna ditoy nalailo nga patas a daga, md agymanak manen. 

pinadpadas ko nga ek-ekkaten balikas nga "ti" ta isu malabit nga naikur-it kaarig tayo dagiti waray malabit nga adda "hit". ttatta kasla samiweng ti kab

Title:Anniniwan ti napukawen nga ayat (umuna a paset) 
<b>Anniniwan ti napukawen nga ayat (umuna a paset) </b>


ITI MAYSA A MALEM, iti Honolulu, Hawaii, lugar ti Ala Moana Beach Park, iti igid ti baybay, agmaymaysa ni Ricardo a nakamattider a mangmulmuleng kadagiti kasla aglulumba a dalluyon nga umarakup iti playa. Nauneg ti pampanunotenna ket pasaray ibakalna dagiti nalanay a matana iti agpakadan nga init a kasla itan al-alun-onen ti agatab manen a barukong ti baybay. Tinaldiapanna manen ti naalikuteg a danum iti masanguananna, mayat koma no rangkis la ngaruden ti masanguanak tapno gupdekon ti insainnek ti barukongna. Minulagatanna manen ti danum; iti playa sa idi mauman a mangbuybuya kadagiti agatras-sumalpa a dalluyon, nagbuelta a simmango iti parking lot. Adun ti padana a parsua nga agpagna-pagna iti dayta a pagpallailangan. Nagduduma a puli a parsua a mabalin, nagduduma met a gandat wenno rason ti yuumayda dita. Kaaduaanna ngata ti immay tapno agpasiar wenno lumang-ab iti napariir nga angin nga ikurkurway ti baybay Pasipiko. Ngem no isu, sabali ti rason no ania ti immayanna dita. Iti pannakalagipna, kimmaro manen ti apges a kumunkunokon iti barukongna. 

Nakadagdagsen dagiti dapanna a nagna. Agturong iti nangiparkinganna iti luganna. Ngem awan ammona ita a papanan. Maburiboran la unay. Ikusayna koma ti lata ti soda iti karuotan a madalananna iti pungtotna ngem pinidutna ketdi daytoy. Indagasna nga impisok iti nalabsanna a pagbasuraan.

Kalpasanna nga impis-it ti remote control ti luganna, sumrek koman daytoy ngem simken manen iti panunotna dayta a parikut a kanayon a mangdusdusa kenkuana - nga isu ti inayanna ditoy a parke - tapno iyaw-awanna koma ngem ad-adda met a kasla darupen ti lagipna dagiti pasamak idi kalman.........Oh, Elma...

Aguppaten a tawen ti napalabas manipud panagdiborsioda ken ni Elma, ti dati nga asawana. Gapu ta imbilang ni Ricardo dayta a nadangkes a pasamak iti biagna, inkarina a dinton pulos pay a makiasawa! Uray no naganus pay laeng iti edadna a kuarentay tres wenno di met paatiw ti langana laksid la iti lumawan a mugingna, intagbatna iti isipna a dinton mangala pay iti kapunganna a sabali. Ta ngamin, ti pay asawana a ni Elma ti nagtungpalan ti balayda agramanen kadagiti nagyanna a gamigam. Ti pay adatna la unay, isu, ti asawana, ti nangitalkan ti korte kadagiti dua nga agtutubo nga ubbingda! Nakakaskas-ang a kinapaudno dayta a pasamak ngem awan naaramidanmna ta dayta ti bilin ti korte ket dagita nga ubbing ti pappapanan ti dadduma a masapulanna tapno suportaranna ida. Awan ti nasakit a banag kenkuana iti binulan a suportana kadagiti ubbingda ta responsibiladna a kas ama ken sam-itenna man nga itden ti amin a kabaelanna para kadagiti ubbingda. Ngem ti kagurana la unay, damagna nga ar-aramaten met ni Elma dagita a dagup (a pangsuportana koma kadagiti ubbingda) a pangtulong kadagiti kaso dagiti barrairong a kaananakan ti asawana idiay Filipinas! Dayta pay ti maysa a kanayon a mulmolmulan ti isipna ta imbes koma a para kadagiti kasapulan dagiti ubbing, ipaw-it ketdin ni Elma idiay Filipinas a pangtulong kadagiti saanna a nakaisangratan? Kasano ngatan ti biag dagiti ubbingda?

Diosko! Apay ngamin nga impalubosmo a napasamak iti kastoy iti pamiliak? Insainnek manen ti barukongna. Datida met a naragsak a pamilia. Bilang ama, impakatna amin a kabaelanna tapno matimonna a nasayaat ti pamiliana. Sangsangkabeggesda idi a mapan makisimsimba wenno ania dita a taripnong-pagliwliwaan. Kunkuna pay ketdi dagiti kapammatianda a naggasatda ketdin a sangapamiliaan ta adda ama a kas kenkuana nga ammona ti mangisakit iti pagsayaatan ti pamiliana. Ngem pudnon sa daytay pagsasao nga adda latta panawen a di agparang ti init, gapu ta iti baeten ti panangikarkarigatanna piman nga itandudo ti pamilia ken ti pagtaenganna, kellaat lattan a naspak ket natumba idi dimmalapus ti maysa nga allawig:

SIMMANGPET ITI HAWAII ni Nana Gilda, ti katuganganna a babai. A sinaruno ti tallo pay a kakayongna (kakabsat ni Elma), da Bobot, Jerry ken Nardo. Gapu ta awan sabali a pagtarusanda no di iti balayda, impalawa ni Ricardo ti pagtaenganda tapno adda kuarto dagiti kassangpet a pamilia ni baketna laksid pay iti patinayon a panangkuykuyogna kadakuada a napan nagbirok iti panggedanda. Gapu itoy, kasta unay panangdaydayaw dagiti allawagi ti kinaalisto ni Ricardo a nangikalawa iti pagtaenganda. Kuna pay ti maysa a karpintero nga inyangaw kadagiti kakaduana maysa a pawhanada nga 'under de saya kano ngamin ni Ricardo ken ni Elma a baketna'. A pinaneknekan met nga impangas ni Elma idi naamuanna a pudpudno dayta a pasamak. Immisem laeng ni Ricardo idi naipalapayag kenkuana dayta nga istoria. 

Bayat ti panaggigian dagiti kameng ti pamilia ni Elma kadakuada nga agassawa, adu a madi nga aramid ti napaspasamak ngem inkalawa ni Ricardo ti pannakaawatna kadagitoy ta impangpangrunana ken ni Elma a baketna, ta ipatpategna daytoy! Ngem agpayso tay kunada a no bay-am ti banga a nakasaang iti dalikan, ket addanto latta panagburekna ket agsibo. Napasamak daytoy idi agduan a tawen da Nana Gilda, Jerry, Bobot ken Nardo iti sidongda. Maysa a malem, nadatngan laengen ni Ricardo ti napalalo a kabarkada ni Nardo a kayongna a rumuar-umuneg iti pagtaenganda. Ta uray pay no adalemen a raboi wenno parbangon, kasda la bukoden a pagtaengan ti pagtaenganda, ta makadanagda payen. Impakaammona ken ni Elma ngem inayonanna ti alliwit ti adienna. Gapu met iti anus ni Ricardo ken iti panagayatna ken ni Elma, binay-anna daytoy a pasamak ngem idi naammuanna nga umuken dagiti durugista ti abongda, dinan a nagawidan ti riknana. Saanna met krtdi nga ipawil ti pagragsakan ti kayongna ngem ti laeng gandatna ket ilisina ti kayongna iti di bumurong a pannakadadael! 

"Bayaw," kinasaona ni Nardo maysa a malem a gapgapuna iti pagubraanna. "sabalin san ti kukuenyo ditoy..."

Nagrungiit ni Nardo. "Bayaw-ak, hehehe. Sammet, he-he-he.... Ngem okey met ken Manang?"

Pimmudot ti pispis ni Ricardo iti di mangipirpirit a panagsasao ti kayongna. "Ania nga okey ken ni Manangmo?

Dakdakkelen ti rungiit ni Nardo. "Ni Manang Elma a, ta isu met ti boss ditoy, saan met a sika!"

Simleng ti nagkitaan ni Ricardo iti kayongna ngem nagparbeng. Nupay kasta, ngimmato ti bosesna ta dina masbaalan ti timpuar a pungtot iti barukongna. Impalawagna nga awan sabali a masurot ditoy no di isu ta isu ngarud ti ulo ti dayta a pamilia a saan ketdi a ni manangna. Nagsinnungbatda agingga nga immasut ni Nardo iti pistola sana kinalbit daytoy iti namitlo. Napia ketdi ta impaturongna iti ruar a nalabit pamutbutengna ken ni Kayongna a Ricardo. Nagtaray ni Ricardo a nagturong iti kuartoda nga agassawa ngem awan pay ni Elma ta agpasiapasiar pay laeng nga umuna kalpasan ti ubrana sakbay nga agawid. Dinagusna nga indayal ti telepono: 911! Di mabayag, simmangpet dagiti polis ngem dida mabirokan ni Nardo. Nabirokanda met laeng nagangayanna iti uneg ti closet iti kuarto ni Nana Gilda. Pinusasanda a dagus daytoy ket innalada agraman ni Nana Gilda ken ti dua pay a kakayongna iti presinto gapu iti kaso a panangilibakda itay iti yan ni Nardo.

Kasta unay pungtot ni Elma idi naammuanna ti napasamak kadagiti kakabsat ken ti inana. 

"Napateg kaniak isuda! 'Pay a pinalubosam ida nga innala ti polis? Ha? Inlayat ti asawana ti bagna.

"E-Elma, kasano kom-"

"Torpeka! Huss," ket nanalbaag pay ti ridaw kalpasan a nakaruar. "No nasapaka koma a dimteng, addaka koma ditoy itay adda dagitay polis.... No pappapanam gamin, a, kasta pay ket ti babain nga asawa..." impakamakam ni Ricardo ta agpungtot metten ngem kasla insiweten ti lugan ti asawana iti ruangan ti inaladanda. 

Napalusposan met la dagiti aggi-ina laksid ken ni Nardo ta nakarkaro ti basolna nga illegal discharged of firearm. 

Ngem daytan ti nangrugian ti naamnaw a relasion dagiti agassawa a Ricardo ken Elma. 

Uray idi nakalusoten ni Nardo iti\<








































APAGBIIT LA A NAKADANON ni Ricardo iti balayda. Nagastianna ingkugtar ti ridawda iti pungtotna a simrek.

Apagserrekna, inlikawna ti panagkitana iti kaunggan ti balay ngem awan met makitana a lemma koma ti maipalpalapayag a narugit nga aramid ti asawana. Kinuna itay ti inana nga agpalpaldag ti lalaki a simrek ditoy, ngem apay a kasta pay la ti urnos ti sopa itay pinanawanna itay agsapa? Simrek a simmirip iti uneg ti kuartoda. Awan ni Elma! Napananna ngata manen ti gaga? Pinukkawanna: "Elma?

Ngem awan simmungbat. 

"Elmaaaaaa???" inulitna a pinukkawan ngem awan latta simmungbat. Rimuar iti paraangan. Adda dita ni Nana Gilda a nakatugaw iti paboritona a palangka iti sirok ti mangga. Kasta ti aramid ti baket no malpasen a makaluto iti pangmalemda nga aggiina. Iti met nakalukat a tawa a jalousie, makitana dagiti dua a kayongna nga agay-ayam ngata iti nintendo. 

"Nana, nakitam ni Elma?" Inamadna iti baket. Sana minatmatan ti lugan ni Elma iti garahe. Adda met ti luganna dita?Ayanna ngata ngarud?

"Apay ngay?" nasugpet ti sungbat ti baket a bulonna a kiniras ti casa fuego nga iggemna sana sinindian ti pitpit a nakusep a tabakona.

Ket asawak, isuna! Apay kunam nga 'apay ngay?' ibugkaw koma ni Ricardo iti katuganganna a babai ngem nagparbeng. Kaskay la kalaingan... nakaumaykayo 'yadtoy Hawaii no di siak! Tinallikudanna laengen ti nakasikkawel payen a baket. Nagsubli a simrek iti kuartoda. Inyiladna iti kamada. Nagpanunot. Nalagipna ti inana iti ospital. Aglalo ti kinuna ti doktor nga amangan no maparalisado ti inana! Immuli manen ti darana iti ulona. Nakarikna iti pungtot.

"Elmaaaaaaaaaaaaaaaaaaaaaaaaaaa!!!!" Pagamuan ta inyikkisna manen a bulonna ti timmakder. Awan nangngeganna a simmungbat no di laeng ti kelllaat a yaaruyot ti nalamuyot a danum nga yub-ubo ti dutsa iti banio. Ininayadna nga inasitgan ti ridaw ti banio. Pinadasna a pinuligus ti seradura ti ridaw. Saan a naka-lock. Ininayadna nga induron sa simmirip, Naku, ginoo koooo... nakunana iti nakemna ket dagus a nasebseban ti pungtotna. Minatmatanna manen ti lamo a pakabuklan ti asawana iti likudan ti transparent a shower curtain. Ginoo kooooo, nakuna manen ti nakemna nga indayaw. Nupay duan ti bungada, kasla balasang pay laeng ti makapikapik a nabusnag a pakabuklan ti asawana! Dagita la unay ti ipatpatayna iti dayta nga asawana. Ti langana a makaengganyo! Ayna Apooooo, naggasat a labakaran dayta... nakunana manen idi nagsikig ti asawana a nangiparabaw ti maysa a dapanna iti bibig ti shower tub a binulonan ti panagguayonggayong dagiti nakabakbaknang a barukongna nga ap-apirasen ti nakidiablis a nalabbaga a labakara. Sa immalllatiw ti labakara a nairadrad kadagiti napupudaw a gurong, sa kadagiti luppo sa immuneg iti... Siyet! Nakunana a napaatras. Simmakit ti pus-ongna a nagidda manen iti kama. Bamman ta bareng mayatto, dika agdanag, a.... intapikna iti nakasilsilapen nga espadana. 

Ngem madi ni Elma a pulos. Ni dina asitgan ni Ricardo. A kasla adda sakitna daytoy a makaakar. Maariek! "Awanen ti aayatakon kaniam!" induronna ni Ricardo itay awidenna ti asawana tapno lumugandan iti kama. "Nagkupasen!" 
"Mayka ketdin a, darl, ket nakaung-ungeten ti espadak...." inyay-ayo ni Ricardo a sinallabay ti baketna idinto a tinapikna ti espadana. "Usarem ta dakulapmon, a, kadayta alagam a kartapluma! Hussss... Espada kano... Pwe! " ket rimuaren ni Elma a nakabidang pay la iti tualia. 

NUPAY nakatamtamnayen ti pannakirelasion ni Elma iti lakayna, inturtured amin ni Ricardo dagitoy a pannubok ta dakkel ti pammatina nga agbalbalbaliwto met la ni Elma. Ta awan ammona a nagbasolanna iti asawana. Nadalus ti konsensiana. No adda man rituer ti relasionda ita bilang agassawa ket dagiti la damdamag a narugit nga ar-aramiden kano ni Elma. Ngem dina pulos patpatien dagita a nagsasanga ti dilana. Ipatpategna unay ni Elmana ket para kenkuana, patayto laeng ti mamagsina kadakuada! Dagita a kinabileg ti panangipategna iti asawana ti nagbalin a kired ken sarukod ni Ricardo tapno mainduranna dagita a pannubok iti biagda! Ta uray no agsinsindan iti pagluganan no kasta a mapanda makikapilya, anusannan a ta ania ngarud no kasta ti ited ti Namarsua a panagrukod iti kinabileg ti ayatna ken ni Elma. 

"Ni baketmo, di umay makigimong?" inamad ti maysa a kapammatianda ken kuana maysa a bigat ti Domingo iti arubayan ti kapilia. "Ahhh, naudi ngamin.... ta..." dinan intuloy nga ibaga koma nga adu a pusipusipos iti sango ti sarming ti kukueen ti asawana sa nagkaadu nga ipulpuligadna iti rupa kada iti kidayna! "Ay, wen, k-kabsat," kinuna manen ti kasasaona a kapammatianda. "adda simmangpet a pastor a naggapu idiay Filipinas. Ni Pastor Genaro Macatumbas. Imbaon ti panguluen ti Iglesia idiay Filipinas tapno umay tumulong a mangikasaba iti ebanghelio! Umaymo met alimnauen isuna tapno ibagana a very hospitabletayo ditoy Hawaii..." "'Imbag man, kabagis ta nakaumayka ditoy nakurapay a lokalmi." Inyabrasa ni Ricardo iti ubing pay ken adda pamuyaanna a ministro. "'pay di nakasurot ni misismo?" "Ay, maymayat a, no awan ni misisna..." Nakigtot pay ni Ricardo iti malasinna ti makintimek. Tinaliawna ti malikudanna. Kasta unay sam-it ti isem ni Elma a kassangpet. Adda gayamen nga umas-asideg iti likudanda. Nakaragragsak daytoy a nangabrasa iti nalamuyot a dakulap ti pastor sana inyilad ti bagina iti bakrang ti ministro a kasla paapalanna ni lakayna. "Di ngamin, kabagis? Ta isu pay a yalikakam?" intangad ni Elma iti panayagen a pastor. "Ken nagadu ditoy..." 

Saan laeng a dayta ti panagkita da Elma ken ti pastor. Iti panaglabas ti aldaw, nadlawna a naasidegen ti rikna dagiti dua. Sinursuruan payen kano ti asawana ti pastor nga agmaneho iti bukod a lugan ni Elma. Segun ti maipalpalapayag, ti pastor kano payen ti agmanmaneho iti lugan ni Elma no kasta nga agkuykuyogda a mapmapan iti lugar a disso iti bible exposition ti pammatida. Agbalaw kano payen dagiti kapammatianda ta ni Elma kano payen iti mapan mangdagdagas iti pastor kada binigat wenno inaldaw a mapanda kano agpabible exposition wenno agjogging. Banag a naipalapayag ken ni Ricardo ngem dina patpatien dgita nga aramid ti nagsasanga ti dilana ta ammona a di maaramid ni baketna iti kasta. Nabileg ti panagtalekna ken ni Elma. Ngem maysa a rabii, saanna a nakontrol ti bagina ket nagdamag: "Elma, agpayso 'ya ti damdamag a panay kanon panagkuykuyogyo kadidiay a pastor?" "Husss, ti la malablabidmon a laklakayan! Pati isuna a kapammatian, pagimonam? Wen, agpayso nga agkuykuyogkami ngem babaen laeng iti salinong ti pammati! Awanen sabali no 'su't pakaburiboram..." "Damdamagek 'lang me baket... kadtoy man da..." Inwadag ni Elma ta kasla nasinit: "Huss, dita ka ngay sopa a maturog. Nabara...." "Dinak la kaasien aya? 'Bayagen daydi... ti espadam, aglatin..." "Espadak wenno kartapluma, husss... kuam lang! Iradradmon, a, dita diding..." Inanusan ni Ricardo ti nagitured kadagita a pannubok iti biagna. Saan a naawanan iti namnama. Ammona nga iti ungto ti rigat, addanto dita ti linglingay. Ngem agpayso ngata dayta a pagsasao? Kasla narigat kenkuana dayta a mapagteng. Ngen pinagarina ti naannayas a dati a riknana. Maysa nga aldaw, nadamag ni Ricardo a nagsublin ti pastor idiay Filipinas ta maysa kano nga emerhensia ti makagapu. Damagna pay a ni Elma kano ti napan nanguyog. Apay koma? Nanguyog la gayam. Sa maysa pay, kapammatianda met! Di mabayag damagen a di insubli ti Iglesia ti pastor ditoy Hawaii. Mabalin a nakadanon ngata ti saosao nga imbes koma nga immay dayta a pastor a mangurnos ti linak ken talna ti kameng ti Iglesia, saan met ta immay la mnangrakrak iti linak ti pamilia? Dayta ti damage ni Ricardo a makagapu ngem no isu la koma ti pamagdamagan ti kinapudno. Ibagana koma a nasantuan ti panggep dayta a pastor iti kaaddana itio Hawaii ta agpayso met a ka




NADANON ITI ALDAW NGA INBAGA NI ROLANDO A PANAGSURSURO TI SALA, Nagturong ni Ricardo ti dayta a lugar nga inbaga ti kasinsinna. Sakbay dayta, dinamag ni Ricardo ken ni Elma no kayatna ti sumurot nga umay agsursuro met iti pinagsala. "Awan panawenko ti dayta", inngaryet ni Elma. Napan ngarud ni Ricardo ti pagsursuruan nga agsala a saanna a kaddua ni Elma. Nakadanon, Aduda nga agpayso dagiti agsursuro ti panagsala, dandani pay ketdin kapilipinuan amin. Simmabat ni Rolando, nakarungiit, "Naimbag kasinsin ta nasarakam daytoy ayanmi" inkablaawna. "Ala umayka ditoyen ta agrehistroka". Inyamammo ni Rolando ti kasinsinna kadagiti para ilista. "Ni Ricardo daytoy, kasinsinko" nakuna ni Rolando. "Hello m'am" nakuna laeng ni Ricardo. "Awagannak laengen iti Tina ading ta awan met iti sabsabali, kasla maysa a pamilya ti panagyanmi ditoy", nakuna ti babai. "Ti mangisuro ket da manong Frank ken manang Laura, pada met laeng nga Ilokano ngem local born da ti Hawaii, umaydanto no madamdama. Napanan ngarud ni misismo, apay nga saan mo a kadua?" inyamad ni Tina. "Ay baro dayta" insampitaw ni Edita, ti asawa ni Rolando. "Adda asawana ngem sabali met iti pappapanannan" innayon ni Edita. Napaisem laeng ni Ricardo.

Inpalawag ni Tina dagiti pagalagadan, "Tallo a klase ti sala dagiti isuromi", nakunana "lima laeng nga dolyar iti bayad iti tunggal klase, ngem masapul nga dua ti alaem ta dayta ti minimum, Tunggal Lunes iti klase, sangapulo ket dua a lawas sa malpas, diyay maikasangapulo ket tallo a lawas ket isu ti makuna a potluck nga panagraragsaktay met bassit no malpas iti maysa a panagklase" nakuna ni Tina. "Iti sumaruno nga lawas irugi manen iti sabali nga klase ken sabali manen nga panagrehistro" innayonna "ken masabalian met dagiti maisuro tapnon saan nga isu la nga isu" Binayadan ni Ricardo ti dua a klase ket napanen nagtugaw iti ayan dagiti dadduma met nga agsursuro, nakiamammo. Kaaduanna ti nataenganen agarup limapulo ken innem a pulo dagiti tawtawendan. "Siak met la ti kaubingan ditoyen" nakuna ni Ricardo iti bagbagina. 

Iti saan unay nga nabayag, simmangpet dagiti mangisuro, nagkablaawda, inyamammoda dagiti bagbagida, "My name is Frank, and I'm Laura" nakuna met ti maysa. "Basic cha-cha is our first lesson today, then next is Basic Rumba, our third lesson is advanced waltz for those who have already taken the Basic lesson in waltz" innayon ni Frank. Napatokar iti maysa a cha-cha ket indemonstrar da Frank ken Laura ti isuroda. Inawaganda dagiti agsursuro ta agpatengngadan iti salunan. "Men one side, Women the other side" inbugtak ni Frank. Nagmattider laeng ni Ricardo, saan nga nagkuti ti ayanna a nagtugawan. "Agbuyaak pay nga umuna" kunana idi dillawen dagiti mangisursuro. "Everybody participates here, you can not just watch" kuna ni Laura ket ginuyodnan ni Ricardo nga inpatennga ti salunan. One two, cha-cha-cha, sinurot dagiti lallaki ni Frank, sinurot met dagiti babbai ni Laura. "Mayat met gayam, kasla panagbilang ti agmartsa a soldado" nakuna ni Ricardo. Napaisem laeng iti kaabayna. 

"Grab your partner, let's try it to music" inbugtak ni Frank. "Patay" nakuna ni Ricardo, saanna nga ninamnama a masapul met gayam iti partner. Nagmattider laeng, Adda met uppat nga babbai dita a makasapul ti pareha. Intured iti maysa kadakuada ti immasideg ken ni Ricardo. "Corazon iti nanumo a nagan ko ading, Corazon de la Cuesta" inyisemna "Madi ka laengen aya ta sika ti parehak" intuloyna. "Mabalin manang, awan laketdi ti agimon" insungbat ni Ricardo. "Ay, lakayen ni manongmo, awanen ti imonna didiyay, saan payen nga makasalog isu nga palpalugudannak lattan nga umay ditoy nga agmaymaysa" inkidagna. "Sika met ngay, ni baketmo?" inyamadna. "Long story manang, isu nga umayak met ditoy nga agsursuro ti sala ta barbareng no mailiwliwagko ti pampamayanna kaniak" insungbat ni Ricardo. Tapno saanen nga agunton pay ti babai, insabali ni Ricardo ti tema. Dinamagna no kasano kabayagen iti kaparehana nga agadadal iti sala. "Nabiitak pay met ngem makumpasak bassiten, dika madanagan ta no siak ti kadduam saanka a mapukaw" inkissiimna, napaisem laeng ni Ricardo. Nalpas ti cha-cha, sumaruno ti Rumba, kaskasdi a ni manen Corazon iti nagtinnag nga kapareha ni Ricardo. Nalpas dagiti dua nga basic classes, nagpakada ni Ricardo ken ni kasinsinna ken ti ipagna, "agawidakon" nakunana ken ni Corazon, "ay uray siak agawidak metten" insungbat met ti naududi. Sakbay nga aglugan ni Corazon iti kotsena, inyawisna ken ni Ricardo ti mapanda panagmerienda dita Zippys. "wen kunamon, naimbag laeng met nga panagyamanko kenka ti pannakipareham kaniak, narigat agbirok kaparehana you know" nakunana. "Ala man ngarud, diak pay nangrabii ket" insungbat ni Ricardo. "Iyaman pay ta agilibre daytoy nga bruha" nakuna ni Ricardo ti bagina.

Nabayagda met bassit a nagpatang iti uneg iti Zippys, saan nga dagiti personal nga banbanag ti nagsaritaanda no di ket dagiti banag nga maipanggep iti sala ken dagiti payen Filipino organizations a pagkamengan ni Corazon. Agaw-awis ngarud tapno agkameng met ni Ricardo. "Ala wen" nakuna met ti naududi, padasekto man met ngarud. Nalpas iti kaan, nagyaman ni Ricardo ket nagsinan dagiti dua ti nagawidan. 

Iti sumaruno a Lunes, nagdadanonda manen iti pagsursuruan iti sala. Bayat ti panagururay ni Ricardo, nataldiapanna ti nakalukat a registry book ni Tina ti rabaw iti lamisaan. Nakitana ti nagan ni Corazon, pinanurnuranna nga binasa no ania dagiti nailanad, ti birthday, address ken teleponona. Kinitana ti birthdate na, kinuentana no mano nga tawen ti pangununaan ni Corazon iti tawenna. "Diaske, sangapulo ket walo a tawen ti pangununaan daytoy bruha kaniak" nakuna ni Ricardo. Mailinged ti langana a baket ta nalinis ti rupana ken awan pay makita a kuribetbetna, kasla agtawen laeng ti trenta 'y cinco.

Simmangpet ni Corazon, napamulagat ni Ricardo ta kasta unay metten nga sexy iti pinagkawesnan, mapatilmon pay ketdin dagiti lallaki nga kakadduadan. Kas iti dati, ni manen Ricardo ti tinukmaan ni Corazon nga kaparehana. Kasta nga kasta ti napasamak inggana a di nalpas iti sangapulo ket dua a lawas nga panagringpas dagiti klaseda. Simmaruno ti potluck, adu dagiti makan, gimmatang met lattan ni Ricardo ti Hot pandesal dita Jesse's Bakery ta isu ti inkontribusionna. Naigiddato met daytan a panagselebrar iti grupo ti Paskua ta natapoganen iti bulan iti Disiembre. Naklaat ni Ricardo idi iyawat ni Corazon iti maysa nga nabungon nga regalo. "Manang, ania metten awan met maitedko kenka" nakuna ni Ricardo. "Bay-am daytan" nakuna ni Corazon, "siak ti mautang kenka ti adu ta no awanka a kaparehak ket narigatak nga makasursuro" intuloyna. Linuktan ni Ricardo ti naglaon iti kahita, tallo a napipintas nga polo shirt iti linaonna, mababainen ni Ricardo ta kasta launayen kantiaw dagiti kadduada. "thank you" nakunana laengen ken ni Corazon.

Iti sumaruno a lawas, nagrehistro manen ni Ricardo ti pinagsursuro ti sala, nailiwliwagna met laengen ti luksawna ken ni Elma nga asawana. "Hmmp, baybayam lattan dayta a pampam" nakunana ti bagina, mapan ta kaykayatna a papanan. Napintas dagiti isuroda ita, umuna ti basic Swing, sumaruno ti Tango ken maikatlo ti advanced Rumba. "Mabalinkon nga alaen amin ta nalpasko metten ti basic Rumba" nakunana. Adda met gayam nga agdengdengngeg ni Corazon iti saan unay a pangadayuen iti nagtugawanna, "uray siak, alaek amin" inbalesna. Nasdaaw laengen ni Ricardo idi mapan agbayad kadagiti alaenna a klase, "Binayadan aminen diyay partnermo ading" nakuna ni Tina. "Aninmal' nakuna ni Ricardo ti bagina, "siak manen iti agtinnag nga kapareha diyay bruha".

Saan metten nga nakapagkitakit ni Ricardo idi kiddawen ni Corazon nga isu ti kaparehana ti group routine dance nga ipabuyada into no Inaugural Ball iti or

NALAWAG ITI PANNAKAKITA NI ELMA KADAGITI PASAMAK, insallabay pay met ngarud iti baket iti takiagna ti abaga ni Ricardo bayat iti panagmanmanehona ti luganna. Intulnog ni Ricardo ti baket ket napanna metten pinaandar ti bukodna a lugan nga nakaparking iti di unay adayo ti pagnaedan ni Corazon. "Diaske nga biag daytoy" nakuna ni Ricardo, "no apay ket nga dayta pay nga bakbaketan iti agalembong kaniak" intuloyna. Nagawid iti balayda, agarup maysan nga alas ocho ti rabii, awan iti arimekmek, awan met pay ni Elma. "Napananna ngata ti diaske" nakuna ni Ricardo. Dinamagna kadagiti ubbingna, "your mommy came home already?" inamadna ti inauna, "Yeah but went back out again" kuna ti ubing. Iti sangapulo ket uppat nga tawenna, mailasinen iti panagtanorna a kas balasitang. Sinirpatna ti inaudi, adda ti sango ti telebisyon, agayayaam iti Nintendo. "I play you" kuna ni Ricardo, "No way you gonna loose" kuna ti ubing. Iti sangapulo ket dua a tawenna, ubing-ubingpay iti panpanunotna. Lalaki daytoy, naalana ti luklukmeg ni Ricardo, napudpudaw laeng ta immala ti pudaw iti inana. Nagtarusen ni Ricardo ti kuartoda ket intugawna ti kama, biniagna ti telebisyon nga adda ti kuarto, kinitana no ania dagiti napintas nga mabuya. 

Simmangpet ni Elma a kastalaunay tanabutobna, agarup ngannganin alas nuebe ti oras iti rabii. Inamad ni Ricardo no sadino ti naggapuanna, Inwagteng laeng ni Elma dagiti imana, "Hoy sika a lalaki, mangliliput, ibagam no asino ti napatpateg kadakami, diyay kamalalam wenno dakami? Agsinnungbaten dagiti saritada, napigsan dagiti panagbinnirakatda. "Tartarimaanem iti agsarsarita, sika a puta, sika ti nalawag nga adda aramidna" imbirkat ni Ricardo. "Nakita a mismo dagiti dua a matak ti panangkarkarinio kenka dayta a kamalalam, isu a dikan aglibak, animal, buisit!" inbales ni Elma. Nakababainen daytoy kadagiti kaarruba, ti pay met ngarud sango dagiti annakda ti pagsinnusikanda. Saan met nga umay aganawa dagiti katuganganna wenno nagannak ken ni Ricardo. "Ditayo man laengen bulshit" nakuna ni Ricardo, saanen nga nakaanus iti napalalon nga panangbirbirakat kenkuana ni Elma, pimmanaw, pinaandarna ti luganna, "innak ketdi uminom dita bar, pagpalpalamiisan" nakunana.

Nakagteng ni Ricardo ti Moonlight Lounge, di unay pangadayuen iti ayanda. Sinabat iti maysa a napungga ti pammagina a koreana, "What can I get you tonight?" dinamagna ken ni Ricardo. "Get me a budlight" insungbatna ket napanen nagtugaw iti lamisaan nga adda ti suli. Saan met unay nga nabayag ti inorderna a beer, inyegen ti koreana sana sinaludsod ken ni Ricardo no mabalinna ti makitugaw, "okey" kuna met iti naud-udi. Nagtugaw ti koreana, indennesna ti makaalino ken napungga a pammagina ti bagi ni Ricardo. Insallbayna ti maysa kadagiti takiagna ti abagana, Innalana ti dakulapna sana impapaapros iti ingget linis nga luppona ken napungga a barukongna. "Can you buy me a drink?" indawatna, "okey" kuna met ni Ricardo. Timmakder iti koreana, nangala ti inumenna ket nagsubli met laeng iti pagtugtugawanda ken ni Ricardo. "Thank you darling" nagyaman ken ni Ricardo. Adda ngata metten sangadosena ti nainomen ni Ricardo, nakatallo metten nga ladies drink iti kaduana a koreana idi agbalaw. "Sinalbag, awan sa metten umanay nga pagbayadko" nakunana, adda met laeng, nangina ngamin unay diyay ladies drink ta uray saan sa met nga makapabartek ket binaloranda ti $20<pd>.</pd>00 ti maysa. Binayadannan ti ininomda ti koreana ket nagawiden, saanen nga napan iti kuarto, inturognan iti salas.

Naglabas pay iti makalawas, nakigtot laengen ni Ricardo idi umay iti maysa nga Sheriff. "Good morning sir, my name is officer Fogeherty from the Sheriffs Department, Are you Mr. Ricardo Montez?" inkablaawna. "Yes I am, what is this all about?" dinamag ni Ricardo. "Before I answer that, can I see some I.D. please" kinuna ti sheriff. Inruar ni Ricardo ti driver's license-na ket inyawatna. Nagtungtung-ed met daytoy nga nangmingming ken ni Ricardo ken iti ladawan iti driver's license. "thank you sir" insublina met laeng iti drivers license. "I have some court papers for you to sign, sign in here by the "x", this is your copy and this is mine" ket inyawatnan dagiti papeles nga papirmaanna. Binasa ni Ricardo ti inyawat iti sheriff, maysa daytoy nga subpoena ti panagparangna dita Family Circuit Court. Impila ni Elma ti papeles iti indan panagdibursio. Pinirmaan ni Ricardo ti subpoena, nagyaman iti sheriff ket nagpakada metten iti naud-udi.

Naarakattot ni Ricardo, dina ammo ti aramidennan, naglalaok nerbiyos ken pungtot ti marikriknanan. "salbahe nga babai, kunam la no asino a nalaing, makitana!" nangmesmes. Pinaandarna ti luganna, agturong iti downtown, mapanna kasarita ni Attorney Fernandez, legal adviser iti maysa kadagiti Filipino organizations nga nakaikamenganna. Simmangpet iti opisina ti abogado, nasdaaw daytoy iti kaadda ni Ricardo. "Nakapasiarka man, apay ania ti problema?" inamad iti abogado. Impakita ni Ricardo ti subpoena. Miningminganna ti subpoena, "Saanko a linia daytoy" kinuna ti abogado, "ti law firm partner-ko ditoy Fernadez and Ignacio Law Offices nga ni Arthur, isu ti makaammo ti dayta problemam, iyurayta bassit" kinunana. Ti di unay mabayag, simmangpet ni Attorney Arthur Ignacio, maysa met laeng nga Filipino, local born ngem taga Dingras dagiti nagannak kenkuana, nakabitbit iti attache case. Inyamammo met a dagus ni Attorney Fernandez ni Ricardo ti sangsangpet nga law firm partnerna ket impalawagna no ania ti nakapassiaranna. Inyawis ni Attorney Ignacio ken ni Ricardo ti opisinana, nagtugaw met ni Ricardo, inyupreseran iti abogado ti kape, nagyaman ni Ricardo, nagkape. Binidingbiding iti abogado ti subpoena, kinopiana dagiti impormasion nga nakalanad. Dinamag na ken ni Ricardo no kayatna a kalabanen iti asawana ti child custody, "uray saanen" kuna ni Ricardo. "Tay koma simple ken alisto ti pamayamon" intuloyna. "okey ngarud" kuna ti abogado, "ti gagangay nga singirenmi ket $2,000<pd>.</pd>00 ngem gapu ta gayemnaka ni Attorney Fernandez ket $1,800<pd>.</pd>00 laengen" inrungiitna. "Mabalin nga isuratam lattan iti tseke nga $1,000<pd>.</pd>00 daytoy Law firm ita, ited mo diyay remaining $800<pd>.</pd>00 intono malpas iti kaso" intuloy iti abogado. Bimmulod ni Ricardo ti pagsurat, Insuratan iti tseke nga $1,000<pd>.</pd>00 ket inyawatnan iti abogado. "Agkitatanto lattan dita korte no madanon dayta naikeddeng nga aldaw iti bista" kuna ti abogado, "ngem sakbay dayta ket masapul nga atendaram iti orientation dagiti agdidibursio, dita met laeng Family Court iti ayanna, agurayka biit ta awagak ida ta i-schedule-ka" intuloyna. Inted iti abogado ti orientation schedule ni Ricardo, "laglagipem, dimo liplipatan nga atendaran dayta" impalagip iti abogado. Nagpakadan ni Ricardo ket nagawiden, agwingwingiwing, kasla saanna nga patien nga mapaspasamak kenkuana daytoy. "Diosko" nakunana, "anian daytoy nga mapaspasamak kaniak?"

AWAN ITI ARIMEKMEK ITI UNEG TI BALAY, agpalpaliiw laeng dagiti kabbalayda kadagiti pasamak. Ammo met itattan dagiti kakapiliaanda ti mapaspasamak iti biagda. Pinadas iti pangulo a pastor iti kapilya ti umay makisarita, awan met ni Elma a madanon no umayda. Awan met iti masarita dagiti annakda. Ti pay ketdi inauna nga anakda ti mangbabalaw ken ni Ricardo no apay nga adda kamalalana. "Dayta gayam ti ibagbaga ti inada no innak agtrabaho" nakuna laengen ni Ricardo. In-inuten gayamen nga sabidongan iti inada dagiti panpanunotda nga ti amada ket maysa a dakes nga ama.

Nagtultuloy met latta ti panagatendar ni Ricardo ti klaseda a pinagsursuro ti panagsala. Ni met Corazon iti nagbalinen nga permanente a parehana. Saan nga mailinged ni Ricardo ti problemana ta dina payen maipasnek nga sursuruen iti isuroda a klase. Nadanon iti pannakaipabuya ti prinaktisda a sala, siyempre agriro ni Ricar


MANIPUD ISLA TI KAUAI, naamuan ni Dante nga adien ni Ricardo ti napasamakda ken Elma. "Manong, pumanawka ti dayta a balay sakbay nga adda dakes nga mapasamak" inballaagna ti telepono. "saan ngata met" nakuna ni Ricardo. Aginggana ita ket kasla saan pay laeng nga mamati ni Ricardo kadagiti pasamak, kasla agtagtagainep pay laeng. Saanna pay nga rinugian iti agbirok pagakaranna.

Iti maysa a malem, naranaan ni Ricardo ni Elma ti uneg iti balayda, adda met dagiti annakda ken ti katuganganna ken dua a kakabsat ni Elma. Impalagip ni Ricardo ken ni Elma diyay imbaga ti Hues nga pangisublina ti paltog nga ada ti ikutna. Ad-adda ketdi a timmangsit ni Elma ket mangrugin nga agbirakat. Imbaganapay ketdin nga patayenna ni Ricardo babaen met laeng kadayta a paltog nga isu a nagpungtotan metten iti anaud-udi. Kasla agsipngeten ti pagkitaan ni Ricardo gapu kadagiti napigsa a birakat nga aggapu ken ni Elma. Ginuyod ni Ricardo ni Elma, "Iruarmo sika a balangkantis, sika ti patayek" inyikkis ni Ricardo, napatugaw ni Elma, napan pinatakder ni Ricardo sana manen induron, lumaban ni Elma, binakalna ni Ricardo ti ania la ditan nga banag nga maiggamanna ngem nalisian ni Ricardo dagiti impuruakna. Adda ngata met sangapulo a minutos iti kabayag iti panagbinnirakatda. Idi saan nga maala ni Ricardo ti kayatna, napanunotna ti immawag iti pulis ta isudan iti mangala ti paltog. Immay met nga insigida dagiti pulis, inlawlawag ni Ricardo ti bilin iti Hues nga panangisubli ni Elma ti paltogna nga adda ti ikutna. Naala dagiti pulis iti paltog ngem saandan nga inted ken ni Ricardo. Sabali metten iti turong dagiti pasamak, ibaga metten ni Elma a ni Ricardo ti nagabuso ket adda pay ngarud ipakpakitana metten nga karamut dagiti takiagna ket imbaga a gapuanan ni Ricardo, pinati dagiti pulis, "I swear I did not do that" inriaw ni Ricardo idi pusasanen dagiti pulis. Inarestoda ni Ricardo ti "abuse of a Family member".

Impanda ni Ricardo ti temporary holding cell iti Kalihi Police Station. "$1,000<pd>.</pd>00 cash ti pagpiansa no kayatmo ti rumuar" kinuna ti maysa kadagiti pulis. Inawagan ni Ricardo ni Tata Kadio a tatangna ta isu pay laeng ti agremedio ti piansana. "Tang, bayadakto met la a sigud no rumuarak" kinuna ni Ricardo ti telepono. "Ipandak kano dita regular nga pagbaludan ta OCCC no dinak iruar biit" insarurongna. Immay nga dagus iti lakay, binayadanna ti piansa ni Ricardo ket rimmuar metten. "you can not go home to your wife right now" imballaag iti pulis, "it takes 24 hours cooling period after we arrested you, that is a requirement" innayonna. " Ala wen" kuna ni Ricardo ken innalanan ti sangkapirgis nga papel a nakailanadan iti petsa ken oras iti court hearingna ti domestic violence. "your gun must remain with us, we will give it back to you if you get acquitted on your case" kuna ti maysa kadagiti pulis. Binayadan met nga sigud ni Ricardo ni tatangna ti nagastosna a nagpiansa. Nagturong ni Ricardo ti opisina ni Attorney Ignacio ket imbagana ti napasamak, imapakitana ti sangkapirgis nga papel nga nakailanadan iti Notice of court appearance. "Okey, I will be there for you at the court" kuna ti abogado.

Saanen nga nagawid ni Ricardo, adda met aminen dagiti kasapsapulanna ti uneg iti luganna. Napan iti trabahona kas gagangay ngem saannan nga imbaga ti bossna ti napasamak. "balesek dayta a gaga" nakuna ni Ricardo. Ammona a binugos ni Elma ti pirmana ti refund checkda ti panag-file ti State tax. Napan nagreklamo ni Ricardo ti State tax office. Impakitada kenkuana ti kopia ti cheke, "saan ko a pirma dayta" kuna ni Ricardo. Dagus met nga pinakaammuan iti State tax office ti bangko a nakaisuplianna, ti pay met ngarud bangko a pagtrabtrabahuan ni Elma a kas teller. Idi malpas ti duapulo ket uppat nga oras nga nailatang ken ni Ricardo a cooling period, nagawid met laeng. Awan ti arimekmekda nga agasawa, saanda nga aginnuni, maturog ni Ricardo ti kuartoda, mapan met ni Elma ti kuarto ti balasangda. 

Napalabas iti makalawas, nadanonan ti hearing iti domestic violence ni Ricardo. Iti uneg iti korte (korte ti siyudad daytoy), adda met dagiti sabsabali a tattao, addaanda met iti misdemeanor nga kaso a kasla ken ni Ricardo. Kas ninamnama, adda idiyayen ni Attorney Ignacio, adda met ni Elma, ni nana Gilda a katuganganna, dagiti dua nga annakda, ken dua a kakabsat ni Elma. "Just plead no contest" kuna ti abogado, "the evidence against you is hard to suppress unless you can bring witness saying that she did those scratches on herself" innayon iti abogado. "If you try to fight this and end up a loser, you might go to jail" insarurongna. Inunor ni Ricardo a minata dagiti witness nga intugot ni Elma, "sigurado a kumanonong amin ken Elma dagitoy" nakunana. "Ania ngarud iti dusa nga itedda kaniak no surotek iti ibagam nga plead no contest" sinaludsodna ti abogado. "you have no history of domestic violence, this is your first time, I guarantee there is no jail time, the judge probably go easy on you, probation, community service at the most" insungbat iti abogado. Kasta ti napasamak idi nadanon iti batang ni Ricardo ti sango ti Hues. "I plead no contest" kuna ni Ricardo idi damagen iti Hues iti desisyon ni Ricardo kalpasan nga naibasa ti saklang kontra kenkuana. Inyetnag nga dagus iti Hues iti sentensia, makatawen nga probation, makatawen nga suspended jail time, psychiatric evaluation, panagatendarna ti anger management ken parenting ken iti saanen a pannakaipalubos nga agiggempay iti aniaman nga armas. "hus, nagrigaten" insennaay ni Ricardo. "Imbag laengen ta suspended iti jail time, saanak met laeng nga mapan iti uneg iti pagbaludan" kuna ni Ricardo. Naisubli met laeng kenkuana ti pinagpiansana. Nagyaman ken ni Attorney Ignacio ket nagsinadan. 

Naglabas iti sumagmamano nga aldaw, nasdaaw ni Ricardo idi umay sapulen iti maysa nga Sheriff iti part time nga trabahona ti St<pd>.</pd> Francis Hospital nga ag-security guard. "Sir, my name is officer Jim Brown, I have a Temporary Restraining Order papers for you to sign and deliver" kuna ti Sheriff. Pinirmaan ni Ricardo ti papel, Minirana ti inyawat iti Sheriff, 90 days nga Temporary Restraining Order daytoy. "Ania ngarud ti mapasamak itan?" nakuna ni Ricardo. "you can contest the order if you want but for right now, you can not go home to your wife as long as that order is in effect and it is now in effect the moment I handed it to you" kuna ti Sheriff. Segun iti linaon iti Restraining Order, saan nga mapalubosan ni Ricardo a makipagkita ken ni Elma wenno makisarita ti telepono ken mapan buriboren iti pagtrabahuanna. Saanen nga nagawid ni Ricardo ti dayta a rabii, napan nagparking iti maysa kadagiti kalsada dita Waikiki ket idiyayen uneg iti luganna ti nagturoganna. Iti sumaruno nga aldaw, dimmawat ni Ricardo ti makalawas nga bakasyon kadagiti trabahona, napatgan met nga sigud. Immawag ken ni kasinsinna a Marcia, maysa a dibursiyada ken in-inauna ti sangapulo ket uppat nga tawen ngem ni Ricardo. "Manang, awan laeng ti mabalin nga umayko pagkaseraan dita ayanyo?" nakuna ni Ricardo. "Adda maysa a kuarto a bakante, no kayatmo ket umaykan" insungbat ni Marcia. "Ti kabbalaytay ditoy ket ni Valerio a kaanakam ken da Tata Iddo ken Nana Kunis, agasawa nga lakay ken baket" intuloyna. Nagturong nga dagus ni Ricardo ti balay ni kasinsinna. Saanna a bukod daytoy ta kappon nga balay nga ginatangda, aduda met dagiti sabalipay nga kakabagian met laeng nga agyan iti umuna a kadsaaran iti balay, ti akinngato ti kukua ni Marcia. "Ala amom ngata metten manang ti napasamakmi" kuna ni Ricardo. "Ammok dayta kasinsin" insungbat ni Marcia, agpadpadata laeng ti gasat" intuloyna. Nagkamang ni Ricardo ti pulis, impakitana ti Restraining Order ket imbagana nga kayatna laeng nga mapan alaen dagiti badbadona diyay ba





NADANONAN ITI ALDAW NGA MAUDI A PANNAKAUSIG ITI PANAGDIBURSIYO DA RICARDO KEN ELMA, 
Kas iti gagangay, aduda met dagiti kagiddanda nga agdibursiyo nga agur-uray met iti pannakasango ti Hues 
kadakuada. Nadanon ni Ricardo ti abogadona, ni Attorney Ignacio ken ni Elma ken iti metten abogadona. Agarup duan nga oras iti napalabas idi awaganen iti Sheriff da Ricardo a sumrek iti kuarto a pagyanan iti Hues. Immuna a simrek da Ricardo ken Attorney Ignacio, simmaruno met ni Elma ken iti abogadona. Imbasa ti Bailiff iti kaso, "FCD-911127 Petition of Divorce, Montez vs<pd>.</pd> Montez" kinunana sana imbilin ti panangitayag da Ricardo ken Elma ti makanawan nga imada tapno pagsapataenna ida. Adu dagiti nasaludsod nga banbanag maipanggep iti child custody ken nadakamat met iti domestic violence nga kaso ni Ricardo. Gapu ti daytoy, awanen iti laban ni Ricardo ti child custody, impatulokna lattan nga ni Elma ti papanan ti full custody. "Nagsaemen Diosko, tulungannak koma" naitanamitim laengen ni Ricardo. Every other weekend iti inkeddeng iti Hues nga pannakabisita ken pannakipagkita ken panangala ni Ricardo kadagiti ubbing iti sidongna. Narigat pay ketdi dayta a situasyon ta kaaduan met nga murdong iti lawlawas iti panagtrabaho ni Ricardo. Ti rigatna pay ketdin ket naiyatiddog iti Temporary Restraining Order ni Ricardo ti pannakaiparit iti panakipagkitana wenno pannakisaritana ken ni Elma manipud tallo a bulan aginggana ti tallo a tawen. "uray pay ketdi agnanayon ti pamay-anyo" intanamitim ni Ricardo, "nasaysayaat pay ketdi ta diak makitkita dayta a bruha", innayonna.

Ad-adda a dimmagsen dagiti pasamak para ken ni Ricardo idi idatag iti abogado ni Elma ti petitionna a dumawat iti alimony. Imbagana a naglusulosen iti trabahona ti banko a pagserserbianna gapu ti reklamo ni Ricardo ti panangbugos ni Elma ti pirmana ti cheke a naawatna manipud iti State tax refund. Medyo rimmagsak iti rupa ni Ricardo ti dayta a naamuanna, "gungonam bruha" naiyesngawna laengen iti unegna ngem nagliday met laeng nga dagus ta isu metten iti pagballatikanna, dumawaten iti alimony ni Elma nga isu a pinatgan met iti Hues. "This unity of marriage can no longer be fixed" kuna ti Hues, "I therefore grant this petition of divorce" intuloyna. Pinirmaanen iti Hues iti papel iti dibursiyo, nagpirma met da Ricardo ken Elma agraman dagiti abogadosda. Naikkan iti kopia ti tunggal bangir ket nagsisinadan iti dalan.

"Kasla diak patien nga dibursiadoakon" nakuna ni Ricardo bayat iti panagtantan-awna ti tawa. Kasla ararapa-apenna ti panagsubli ni Elma ken iti pamilyana. Agwingwingiwing, makasangit, kayatna nga idir-i ti lubong nga awanen iti kaeseskan iti kaaddana ti daytoy nga lubong ta napukawna metten iti amin. Gapu ti trabahona, saanen nga maasikaso ni Ricardo a mapan alaen dagiti ubbing no tiempo ti panangbisitana, umawag iti telepono, saanen nga isu, sinuktanen ni Elma ti numerona. Awanen iti mabalinna, maiparit met ngarud iti pannakisaritana ken ni Elma ta makinegosiar koma ti aldaw nga panagalana kadagiti ubbing. "Addan nakem dagiti ubbing ta 13 ken 15 ti tawtawendan, no kayatdak nga makita wenno bigbigen pay nga ama, saan nga didakto met laeng sapulen", nakuna ni Ricardo ti bagina. 

Adu unay iti ikkatenda a child support ken alimony iti sueldo ni Ricardo, dandani saanen nga umanay nga pagbiagna ti mabati pay iti sueldona. Naglusulos ni Ricardo ti trabahona a part time nga security guard iti Ospital ti San Francis. "Asino pay iti isapulak ita" nakuna ni Ricardo, mapan metten amin ken ni Elma ti masapulanna. Uray koma no kasta no iserbina ti nakaisangratanna ngem itedna met a pangbiag kadagiti kakabsatna ken pangtulong kadagiti kaskaso nga nakairamramananda diyay Pilipinas ken iti Hawaii. Inkamang ni Ricardo ken ni Attorney Ignacio ti panaglusulosna ti part time a trabahona ken no mabalin koma ket maidawat iti Korte a makissayan ti ma-ikikkat nga child support ken alimony. Wen kuna met iti abogado. Napalabas dagiti lawas, bulan ngem awan met iti resulta ti kiddaw ni Ricardo ti abogado. No agdamag, "wen dandanin" kuna laeng iti abogado. "Diak pay la ngarud bayadan iti udik nga $800<pd>.</pd>00 inggana a di mapatgan iti kiddawko" kuna ni Ricardo ti abogado. Napalabas iti makatawen, kasdi latta nga dandanin iti isungbat ni Attorney Ignacio no agdamag ni Ricardo.

Agsasaruno metten iti panagsingir iti banko ken ni Ricardo ta di metten baybayadan ni Elma ti mortgage ti balay uray no nakastrek met manen nga agtrabaho ti sabali a Banko. "Kasano pay ngarud ita nga bayadak no mapan metten amin iti diddiyay nga bruha ti nairanta a pangbayadko" nakuna ni Ricardo idi mapan iti maysa a collection agent. Nailukat nga lako ngem awan met iti gumatang. Saan pay ketdi a maymaysa ti agsingir no di ket adudan ta inyutang gayam ni Elma ti balay nga saan nga ammo ni Ricardo. Kas iti pinamay-anna ti cheke ti State Tax Refund, pinabugosna ti pirma ni Ricardo tapno makaala ti kuarta. "Madi daytoy, innak laketdi ipulong iti pulis iti panangbugosna ti pirmak" kuna ni Ricardo. Nagwingiwing iti Detektib nga nagkamangan ni Ricardo. "Asawam met pay laeng idi aramidenna" nakuna ti Detektib, "ladingitek Mr<pd>.</pd> Montez ngem awan iti maaramidmi" intuloyna. "daytoy ket agtinnag laeng nga kasla problema ti pamilya a saan ket nga krimen" insarurong iti Detektib. Dinandanog ni Ricardo ti angin, "Langgong nga pulis, awan ket iti maaramidanan" nakunana laengen. Nagang-angayanna, ginuyoden iti Banko ti balay ket immalis metten da Elma, dagiti ubbing ken dagiti kakabsat ken nanang ni Elma ti pagyanan.

"Idiyay ayan iti boyfriendna a puraw dita Mililani ti pagyanan da Elma" naisarita ni Marcia, ti kasinsin ni Ricardo. Adda panagilem ni Ricardo ngem ania pay iti mabalin napatgan metten iti dibursiyo. "kasta manang" nakunana laengen. Gapu ta saan laeng nga agsardeng dagiti agsingir iti utang, napanunot ni Ricardo ti agkamang iti bankruptcy lawyer. Maysa met laeng nga Pilipino daytoy nga abogado, Attorney Andrew Barroga ti naganna, nasaririt ken maibilang iti linia dagiti topnotch nga american lawyers, ilokano, makainnawatan ta dimmakkel idiyay Baguio. Saan laeng nga bakruptcy iti linia ni Attorney Barroga no di pay ket divorce ken immigration. "Ania ti maitulongko Mr<pd>.</pd> Montez?" inkablaaw iti abogado ken ni Ricardo. "kastoy 'nay abogado" nakuna ni Ricardo, "kalepleppasko laeng nga nagdibursiyo, ginuyoden iti Banko ti balaymi ta diak metten makabayad, sa ita ket agkakamakamen iti panangkarintar kaniak dagiti agsingir nga nakautangan, kayatko koma ti ag-file ti chapter 11" inlastog ni Ricardo a kasla ammona ti sasawenna. Immisem laeng iti abogado. "Dika madanagan ta tulunganka tapnon agsardengen dagita umay agsingsingir kenka" inyisem iti abogado. Impalawagna ti maysa pay nga klase ti bankruptcy nga mabalin nga usaren, isu ti chapter 7. Impalawag iti abogado ti diperensiya ti chapter 11 ken iti chapter 7. "Ti chapter 11 ket isu ti makuna a partial bankruptcy wenno temporary ken isu ti masansan nga us-usaren dagiti business no agpukpukaw ti negosioda" impalawagna. "Ti met chapter 7 ket isu tay full bankruptcy protection" intuloyna. "Ti laeng dakesna ket mangpalabaska ti pito a tawen sakbay nga makautangka manen" insarurongna. "A kasta" nakuna ni Ricardo, "ta met ngamin chapter 11 ti masansan nga mangmangngeg aglalo no adda dagiti negnegosio nga agpukpukaw iti kuartana" nakuna ni Ricardo, "dayta ngad chapter 7 iti pamayamon attorney" inkiddawna. "Okey ngarud" kuna met iti abogado, "panunotem amin dagiti kayatmo a papunas nga utang ta papunasta amin" intuloyna. "Saannak met ketdi a singsingiren ni Attorney Ignacio a divorce lawyer-ko ngem adda udik nga $800<pd>.</pd>00 kenkuana" kuna ni Ricardo. "Kayatko koma a paluktan manen diyay kasok nga dibursio ta pakissayak koma ti ikkatenda kaniak nga alim 
 	

KALEPLEPPAS ITI PASKUA TI TAWEN 2000, Imbilangen ni Ricardo a naragsak dayta nga Paskua ta kalpasan iti makatawen nga dida nagkikita kadagiti annakna ket isu ti iyaayda. Apagisu metten nga nakompletona ti makatawen nga probation nga inyetnag iti Korte kenkuana gapu ti domestic violence nga nakakumbiktaranna. "Agyamanak apo ta nalpas met laeng" nakuna ni Ricardo. Nabayagna metten nga naturpos iti nakaibaonanna a pagadalan iti anger manangement ken parenting. Adda pay makatawen iti natedda kadayta Temporary Restraining Order-na, ti saanna a pannakaipalubos nga makipagkita ken ni Elma. "Ania ngata no malpaston" nasaludsod ni Ricardo ti bagina. "Mabalinko siguron nga rauten iti gaga" intuloy ni Ricardo. Nagpanpanunot iti nauneg, "Maymayat sa no patayek laengen" ingaryetna, "adda serbina nga itugawko dita pagbaludan" intuloyna. Nasinga dayta a panagalla-alla ti panunotna idi sumungad dagiti dua nga annakna, da Dennis ken Erika.

Umuna a lawas iti tawen 2001, malem iti Biyernes, umay bumisita dagiti annak ni Ricardo ti umuna a gundaway. Naragsakda, intugotda metten iti inkarida a regalo. Linuktan ni Ricardo, maysa nga Aloha shirt iti linaon iti kahita, "medyo dakkel ngem mayat lattan" kuna ni Ricardo. Nagyaman ni Ricardo kadaytoy insagut dagiti annakna. Alas ocho ti rabiin, pamrayan met dagiti dua ti mangkuditkudit iti computer. "Ne annakko, innakon agtrabaho" kuna ni Ricardo, "makaammokayon iti bagbagiyo" intuloyna "okey dad" kuna dagiti ubbing ket napanen iti trabahona.

Alas seis 'y media ti agsapa, sumangpet ni Ricardo manipud iti trabahona, adda dagiti annakna, nakariingen iti maysa ket matmaturog pay laeng iti inauna. "wake your sister up, let's go eat breakfast" imbilin ni Ricardo ken ni Dennis. Dagus met a tinungpal ni Dennis iti bilin ni Ricardo. Napanda iti Jesse's Restaurant iti Kalihi, maysa a Filipino Restaurant daytoy. Pinagorderna dagiti ubbing iti kayatda a kanen idinto a kape ken pandesal laeng iti inorderna para kenkuana. Maayaayatan ni Ricardo a mangbuybuya kadagiti annakna bayat iti inda pannangan. "If you are still hungry, we can get some more" imbilinna. Nalpas ti pamigat, imbilin ni Ricardo a mangalada ti take out nga para ti pangaldawanda. Kalpasan dayta, intulnogen ni Ricardo dagiti dua ti kayatda a pakaitulnogan, pinabalonannapay iti sag-$20<pd>.</pd>00 nga para gastosda. Saanen nga sinaludsod ni Ricardo no asideg dita ti pagyananda.

Naulit dagitoy kasta a panagsisinnarak dagiti agga-ama kadagiti simarsarunopay nga lawas. Addapay dagiti panangbisitada ken ni Ricardo iti katengngaan dagiti law-lawas aglalo idi agpagatang dagiti ubbing iti aruatenda a para prom night iti eskuelada. Saan metten nga nagreklamo ti inada no saan nga nasurot iti intuding iti Korte nga aldaw nga panagbisita ni Ricardo kadagiti annakna. 

Naputed iti kastoy nga pannakisinnarak ni Ricardo kadagiti annakna iti sumaruno a bulan idi awisen ni Corazon, iti partnerna ti ballrom dancing a mapan sumurot iti maysa kadagiti Laoag Organization iti Hawaii nga agawid Pilipinas. "Umaykan ta adda partnerko nga agsala, intay pabuyaan dagiti taga-Laoag iti ballroom dancing" inyawis ni Corazon. "Awan pagpletek manang, maminsanto" inrason ni Ricardo, "ammom metten nga mapan amin iti child support iti masapsapulak" intuloyna. "no i-pleteannak, mabalin siguro" inyangawna. "Sus, dayta met la gayam, siak iti akinsagot kagudua ta pletem, 'nia makunam?" insungbat ni Corazon. Nakigtot ni Ricardo, saan nga nakatimek, saanna a ninamnama daytoy nga sungbat ni Corazon. "Gundaway daytoyen nga makaawid Pilipinas" nakuna ketdi ni Ricardo ti bagina. "Awan met iti passportko" kuna manen ni Ricardo nga inrason. "Adu pay laeng nga rasonmo dita, umaykan ta kuyogenka a mapan mangala" imbales ni Corazon. Kinuyog ni Corazon ni Ricardo a mapan iti passport office ti uneg iti Prince Kuhio Federal Building, ni Corazon iti nakaammon nga nangbayad iti passportna. Saanen nga nakapagrasonpay ni Ricardo a di makapan sumurot. "Kasano ngarud kabayag iti kaaddatay idiyay manang" inamad ni Ricardo. "Ah dua a lawas laeng" insungbat ni Corazon. Nagkiddaw ni Ricardo ti emergency leave ti trabahona ket napatgan met a dagus.

NADANON ITI ALDAW NGA LUAS ITI GRUPO a mapan Pilipinas, naragsak ta aduda a nagkukuyog nga mapan makipiesta diyay Laoag, kaduada dagiti Reyna daytoy nga organisasyon ken dagiti metten mangipangulo. Nagluas iti Continental Air Lines nga luganda ti alas dos iti malem iti Honolulu, simmangpet iti Guam kalpasan iti naunday bassit nga biahe, simmabalida ti eroplano a mapan Pilipinas, simmangpet iti grupo iti eropuerto ti Ninoy Aquino International Airport iti Manila ti maysan nga alas dies iti rabii. Agur-uray metten iti ruar iti eropuerto ti dua nga air conditioned Bus iti Farinas Transportation nga pagluganan iti grupo nga agpaammianan. 

Agarup Alas onse ti rabin idi agpaamiananen dagiti dua a bus. Dimmagas iti grupo ti maysa kadagiti Restaurant iti Manila, nakatengngaag dagiti nadanon ta mailasin iti kinagangannaet dagiti inlugan iti dua a Bus. "Kasano a bayadak iti orderek nga makan ket awan met pesosko, diak met nakapasupli" kuna ni Ricardo ti pangulo ti organisasion. "dika madanagan, siak ti makaammon, basta ag-exhibition kayto ken ni Manang Corazon tay ballroomdancing into no madanon iti batang iti panagpabuya ti organisasyontayo diyay Laoag, inpankayon iti programa" kinunana met nga insungbat. "areglado, wen laketdi" imbales ni Ricardo. Nalpas iti pangan, nagrubuat manen dagiti dua a bus. Pamrayan laengen ni Ricardo ti tumaldiap iti tawa, mangbuya kadagiti malabasan iti bus. Agarup duapulon nga tawen iti napalabas manipud kadaydi naudi a panagawidna ti Pilipinas, adda pay laeng idi ti serbisio militar, kasla awan met nagbaliwan dagiti lugar, addapay laeng dagiti iskwater, ken matambaktambak nga basura ti kamanilaan. Maassian ni Ricardo a mangbuya kadagiti ubbing a matmaturog kadagiti bangketa a malabsan, piman awan iti ulesda no di ket sangkapirgis nga diario dagiti nagbalinen nga ikamen ken pannakaulesda. "awan ngata aya ti nagannak kadagitoy nga ubbing" nakunana. Iti met uneg iti bus addan dagiti nakaturogen ken umariwawa ta ti napaspas nga panagtaray iti bus, ngannganina masapgod iti kasabatna no adda aglalo no dakkel met nga lugan wenno bus met laeng, akikid iti kalsada ta apagisu laeng a pagsabatan iti dua a lugan. "Ricardo kasla agprenpreno metten dagita sakam" inyangaw iti maysa kadagiti pasahero. "wen ngarud, diak laketdi makaya ti agmaneho ditoy uray aginsimaka ti sangabukel nga nuang" insungbat ni Ricardo, lalo manen nga nagpapaggaak dagiti naglugan. 

Espesyal dagiti bus nga nagluganan ta saanda pay nga piduten dagiti agsada a pasahero a malabsan. Saanda pay nga palubusan dagiti aglako nga umay lumugan nga ti la adda ditan nga ilakolakoda. Nakagtengen iti bus iti banda ti La Union, adda dagiti kalsada a lubaklubak nga madalanan. "Sankay nga agreklamon no kastoy iti kalsada ta padakay met nga saan nga agbaybayad iti tax-na a pagtarimaan" inyangaw ni Ricardo kadagiti kaduana. "kasano a ma-ayayoka nga agbayad iti tax no ibolsa met dagiti agtuturay iti ibayad" imbales iti maysa, kastaunay manen nga paggaak iti grupo. Dimmanon dagiti bus iti Pangasinan. Nagsardeng, adda manen Restaurant nga panganan. "Mabalin iti mapan agkape apo ken umisbo" kinuna ti drayber, maysa ngatan a banda Alas tres iti parbangon. Dimsaag ni Ricardo, mapan umisbo, ay apo ngannganina metten saan nga mairusok iti umisbo, tiptipdenna ti panagangesna ta aglalaok buris kada tebbel metten iti adda ti pagisbuan, "nasaysayaat koman no dita poon ti kayo ti nangiwarisiwisak" kinuna ni Ricardo. Adda clean Restroom nga mabayadan ngem para kadagiti babbai met laeng. Awisen ni Corazon nga mangan, "Hmmm saanen manang, kasanopay nga mairus










NAGDIGOS NI RICARDO, sinuktanna metten iti badona. "Masapul nga innak agpasupli, awan gastosek" nakunana ti bagina. Nakatulag ni Ricardo ni Corazon ken ti maysa kadagiti Reyna, ni Mrs<pd>.</pd> Cortez nga Mrs. Charity iti organisayon ken iti anakna a balasang, ni Elsie Cortez, Miss Island Beauty iti agdama nga titulona ti Hawaii ngem pasado a Miss Hawaii Filipina isuna. "Ania ngay ti pagluganantayo?" nasaludsod ni Corazon idi rummuardan iti Hotel. "Makaammo ditan" nakuna ni Ricardo, "intay ketdi agsada dita kalsada" intuloyna. "Umadayo tay bassit iti Hotel tapnon dida ibaga a naggaputay dita" imballaag ni Ricardo kadagiti kaduana. Maysa a traysikel iti simmardeng nga nangilugan kadakuada. Kasla sardinas iti namsaakandan iti uneg iti sidecar iti traysikel, rumrummuar pay ketdin iti maysa kadagiti saka ni Ricardo. "Diyay tiendaan iti papananmi ading", inmandar ni Mrs. Cortez iti traysikel drayber. Uray no ngannganin saan nga makataray iti traysikel iti bantot dagiti inluganna, nakagteng met laeng iti tiendaan. Dua a pisus iti tunggal maysa ti siningir iti drayber nga plete. Ni metten Mrs. Cortez iti nagbayad ta adda iduldulinna manipud kadaydi naudi nga ibibisitada ti Pilipinas. Sinurutda lattan ni Mrs. Cortez ta isu ti makaammo ti pagpasuplian. Nangipasupli ni Ricardo ti $100<pd>.</pd>00, di ammo no kasta met iti impasupli dagiti kakadduana wenno ad-adu pay. Nagunorda ti tiendaan, sumursurot met lattan ni Ricardo a kasla body guard. "Don't talk English so that you can get the lower price" imballaagna ken ni Elsie. "okey Uncle" kuna met iti balasang. Makarungrungiit ni Ricardo a mangdengdengngeg iti panangipadas ni Elsie ti ammona nga Ilocano idi makitinnawar iti gatangenna. Dagiti met luplupot iti pagduyosanda a gatangen. "Manang, dagasendakton dita Top Ben's tailoring ta innak agpadait" kuna ni Ricardo. Iti uneg iti shop iti nangpilianen ni Ricardo ti padaitna. Maysa a paris nga Barong Tagalog ken pantalon iti pinadaitna. "Uppat nga aldaw iti kabayagna sa malpas" kuna ti sastre. Binayadanen ni Ricardo tapnon saannanton a pakadanagan inton malpas. Simmungad dagiti kakaduana, "Intay ag-halo-halo" inyawisda. "Alaman ngarud" insungbat ni Ricardo. Pinagnada bassit, nakadanonda ti asideg iti sinking tower ken St<pd>.</pd> Williams Cathedral. Nakagtengda ti disso nga imbaga ni Mrs<pd>.</pd> Cotez, "Naimas iti Halo-halo ditoy" impasindayawna kada Ricardo. "Immaykami manen ditoy idi immaymi pinakoronaan ni Elsie idi isu ti Miss Hawaii Filipina" intuloyna. "Intayman dita Dita's Bakery" kuna ni Mrs<pd>.</pd> Cortez idi nalpasen ti panaghalo-halo-da. "Adda naimas a kankanen nga magustuak nga lakoda dita, pangadayuen la bassit ditoy, aglugantayon, dua nga traysikel iti alaentayon tapno saantay nga masardinas manen" intuloyna. 

Bayat iti panagur-urayda, bigla a simmardeng iti maysa a kotse ti sanguananda. "Ricardo, kaano kay pay nga simmangpet?" impukkaw iti baba-i ti uneg iti lugan. Nalasin ni Ricardo ti naglugan, isu daytoy ni Mrs<pd>.</pd> Baria, maysan nga balo ken mangisursuro ti Ilocos Norte College of Arts & Trades ken miembro ti Sagibsib Cultural Troupe nga immay nagpabuya ti Hawaii itay napan nga tawen. Ni Mrs<pd>.</pd> Baria, ti maysa kadagiti sinangaili ti INCAT Alumni Association iti Hawaii idi immayda nagpabuya isu nga ammona ni Ricardo ta naggaammoda idi impaayan iti Association iti maysa a picnic dagiti taga-INCAT nga miembros iti Sagibsib Cultural Troupe. "Umaykaminto koma man agpassiar dita INCAT maestra ta adda surat nga paw-it ni Mr<pd>.</pd> Coloma, diay Presidentemi ti INCAT Alumni Association iti Hawaii a mapan ken ni apo Superintendent, Mr<pd>.</pd> Tugade" kuna ni Ricardo. "Panggepmi ti umay inton maminsan nga aldaw, saan nga inton bigat ta adda in-schedule ti grupomi nga papanan". intuloyna. "Dinno ngarud iti nagtarusanyo, umaydakay alaen" inyopreser ni Mrs<pd>.</pd> Baria. "addakami dita North View" insungbat ni Ricardo. "ala wen, Alas siete ti bigat addakaminton ken ni Winnie, daytoy balasangko a kaduak" inyamammona ti kaduana a balasang. "Sige ngarud baliwantayto ti agsasarita ket maladawkaminsan iti misa" intuloyna ket intuloydan iti mapan iti St<pd>.</pd> Williams Cathedral. 

Nakaala metten ni Mrs<pd>.</pd> Cortez iti dua a traysikel, nagturongdan iti Dita's Bakery. Saanen nga immuneg ni Ricardo, naguray lattan iti ruar. Nakagatangen dagiti kakaduana ti kayatda a gatangen, nangalada manen iti traysikel, nagsublidan iti North View Hotel a dagusda. "salbag dagitoy nga traysikel, gapu laengen ta ti North View iti nagdissaagan, doble metten iti singirenda a plete" nakunana. "Ala bay-amon, dagita ket la ti pakiririamon" kinuna ni Mrs<pd>.</pd> Cortez idi agreklamo koma ni Ricardo. Apagisu metten nga rummuar ni Benny Baligad, pangulo ti organisasyon. "Ala inkaypay idulin dagita ginatangyo, urayenkay ditoyen ta intay diyay balay ni Mayor" kinunana. Addada met dagiti immaypay simmurot nga kadua ti organisayon, nalaon met iti van nga rinentaan ni Benny, nagturongdan iti balay ni Mayor.

Dakkel ken nalawa ti balay iti Mayor, "Apayunayen kasla balay iti saanen nga matay daytoy" naiyarasaas ni Ricardo kadagiti kakaduana. Nadanonda idiyay dagiti daduma met nga balikbayan nga aggapu ti California ken iti sabalipay nga Laoag organization nga aggapu met laeng iti Hawaii. Addapay idiyay iti maysa kadagiti konsul iti U<pd>.</pd>S<pd>.</pd> Embassy diyay Manila, isu ti Guest Speaker dagiti balikbayan nga taga California inton ag-programada no madamdama. Adda metten iti Mayor ken iti asawana, makisangoda kadagiti bisitada a mangan. Nakiamammo kadagiti amin nga adda ti talla-ong sakbay nga narugian ti buffet dinner. 

Nalpas iti panangrabii, sangsangkamaysan iti grupo nga agturong iti plaza, agarup maysan nga alas nuebe ti rabii idi dumanonda ti plaza. Adun dagiti tao nga agbuya, Inwaras ni Ricardo ti matana kadagiti agbuybuya bareng adda mailasinna nga am-ammo, awan met uray maysa. Narugian iti programa, makaibayag dagiti agbitla nga opisyales ta alaenda metten iti maysa nga oras iti tunggal maysa nga opisyal nga agbitla. Makadungsa payen ni Ricardo nga agur-uray. Naisaruno ti panangkoronasyon iti grupo nga agprograma ti reynada. adda met sangkabassit nga panagsasala ngem adu pay laeng dagiti agbuya. Impaturayda a malpas ta adda ngamin dagiti door prize nga gunggona dagiti immay nagbuya, dulyar pay met ngarud dagiti itedda. "Isu met la nga dipay pimmanaw dagiti tao" naitanamitim ni Ricardo ti bagina.

Iti kabigatanna, nasapa a nagluas iti grupo a mapan iti Fort Ilocandia. VIP treatment daytoy nga insagana dagiti dua a konsehala ti siyudad, da Konsehala Siazon ken Konsehala Ranada para kadagiti sangsangaili a taga Hawaii. Adda idiyay iti buffet breakfast, saan nga karkarna dagiti taraon nga naipasango ta american style dagiti naisagana a pammigat. Nalpas iti pammigatan, nagsubli ti grupo ti North View Hotel ket nagluasda manen nga mapan iti maysa a pangaldawan, awis iti maysa kadagiti pensionado a dati a taga Hawaii, ni ama Pinong, dakkel iti balayna ket adda met amin iti unegna dagiti pagnam-ayan iti maysa nga balay nga adda ti Hawaii. Adu dagiti taraon nga insagana ni ama Pinong ket kasla agpiestan iti sibubukel nga barangay. Iti sumipnget, napan manen iti grupo ti balay iti Mayor tapno mangrabi-i. Kalpasan iti pangrabi-i, deretso manen iti plaza tapno atenderan manen iti panagprogram manen iti sabalipay nga balikbayan organization.

Nadanon iti aldaw nga panangbisita ni Ricardo ti INCAT, iti eskuelaan nga nagbasbasaana idi ti High School ken College. Immay nga agpayso ni Mrs<pd>.</pd> Baria ti North View Hotel, umayen dumagas. Toyota sedan iti luganna. "Umayak man met" kuna ni Mrs<pd>.</pd> Cortez, "umayak met sumurot" insarurong ni Corazon. "agbatin ni Elsie, siak laengen iti umay" kinuna ni Mrs<pd>.</pd> Cortez. Nagturongdan iti INCAT, agarup maysan nga alas siete 'y media ti bigat idi dumanonda ti eskuelaan. Nakamakamda ti f


BAYAT ITI PANAGTARTARAYEN ITI LUGAN NGA AGTURONG ITI NAIA, nalagip ni Ricardo ti cellular phone number ti kasisinna a ni Anthony. "apayaunayen iti lipatkon nga nangtawag ken ni kasinsin" nakunana ken ni Corazon. "Matawagam pay laeng no kayatmo" insungbat ni Benny, ti pangulo ti organisasyon ken kadua da Ricardo nga agsubli metten iti Hawaii. Inyawat ni Benny iti cellular phone a ginatangna diyay Laoag agraman metten iti phone card. "Idiyay met Ilocos iti ayanda manong" inkissiim ni Ricardo, "mabalin" insungbat ni Benny. Pinadas ni Ricardo nga in-dial ti telepono, adda simmungbat, "hello" kuna ti simmungbat iti bangir nga telepono. "Hello, sika kadi ni insan Anthony?" inamad ni Ricardo. "wen sinno daytoy" kuna ti simmungbat, "siak ni Ricardo tay kasisinmo diyay Hawaii, dipensaremon kasin ta diak nakaawag idi immaykami Laoag, agawid kami itan nga agsubli Hawaii", naalumamay ni Ricardo. "kasin, addaak ita ditoy Manila, ania nga eroplano ti pagluganam, umayka danonen dita airport" kinuna ni Anthony. "Continental" insungbat ni Ricardo. "ala wen, ipaurayka, sige ngaruden" imbabanan ti telepono sa nagyaman ket insublinan ken ni Benny. "adda met gayam ditoy Manila ni insan" nakunana.

Nakagteng met laeng da Ricardo ti NAIA. "Masapa met pay, umunakay lattan nga ag-check-in ta ipaurayko ni insan" imbilin ni Ricardo kadagiti kaduana. Iti di unay nabayag, dimmateng ni Anthony, kaduana ti maysapay nga kasinsin ni Ricardo, ni Doming ngem ad-adda nga Sandy ti awag kenkuana gapu ti naganna a Domingo, Sunday koma ngem nagbalin metten nga Sandy, adda pay ti tatang ni Anthony, ni Uncle Ricarte. Inarakup amin ni Ricardo dagitoy ket nagkikinnumustada. Inyawis ni Ricardo ti panagmeriendada ti Jolibee Restaurant, idiyay dan nga nagpapatang ken nangituloy iti panagkikinnumosta. Idi agsisinadan, pinabalonan ni Ricardo ti sag-$20<pd>.</pd>00 iti tumunggal maysa kadakuada, kinautna ti bolsana, adda agarup tallo ribo a pisus nga saanna a nagasto, intedna aminen kada Anthony, Sandy ken ni Uncle-na a Ricarte. Nagyaman da amin kadagitoy inted ni Ricardo ket intulnogdan iti terminal iti airport a pag-check-inanna.

Iti uneg iti terminal, nasarakan met laeng ni Ricardo dagiti kakaduana. Naunday bassit iti panagbiahe ti eroplano nga agturongen iti Hawaii. "wen nakalla-lagip dagiti pasamak, makasubliakto ngata pay?" insenaay ni Ricardo. Inturogen ni Ricardo inggana a saan nga nakadisso ti eropano ti Honolulu International Airport. Saannan nga inuray dagiti kaduana, nangalan iti taxi ket nagawiden iti Kalihi Valley nga pagkaseraanna. 

Iti murdong iti lawas, awan nga nakitana da Dennis ken Erika, dagiti annakna. Numanpay kinontakna ti email ni Erika a panangipakaammona ti kaaddanan, awan da met nga simmangbay. "Saanda man nga bimmisita ita" nakunana ti bagina. Iti maikatlo a murdong iti lawas, isun iti yu-umay manen dagiti annakna. Kas iti gagangay, umayda ti malem iti Biyernes sada agawid iti bigat iti Domingo, pabalonan met nga kanayon ni Ricardo ida no tunggal itulnognan. Nadanon iti high school graduation day ni Erika, dumawat iti ubing iti nayon iti gastosenda nga pagpabunar, "Dad, mommy said, you pay half of the expenses." kuna ni Erika ken ni Ricardo. Insungbat met ni Ricardo, "awan iti maitedko, abusmanpayen ta nakadakdakkel iti ik-ikkatenda kaniak nga child support, dumawatpay, saan nga mabalin. Maysa pay, sanakto met la nga makaumay ta pina-restraining ordernak." "Mommy said, it's okey, you can come" imbales iti ubing. "She cannot overpower a restraining order, what if somebody else tells the police that I am violating my restraining order?" insungbat ni Ricardo, "then they gonna put me in jail" intuloyna. Saanen nga nakatimek pay ni Erika. "I will give you your graduation gift next week when you come" kinuna ni Ricardo a pinangay-ayo ken Erika. Iti sumaruno a murdong iti lawas, immay manen dagiti ubbing, inted met ni Ricardo ti inkarina a graduation gift ni Erika. "Thank you Dad" nagyaman iti ubing idi iyawat ni Ricardo ti $200<pd>.</pd>00. Umapal iti inaudi, "you have to wait till you graduate bro," kinuna ni Erika kenkuana. Uray no kasta, inikkan ni Ricardo ti $50<pd>.</pd>00, "I will give you more when you graduate" kinunana nga umisisem, nagyaman ni Dennis iti amana.

NAGLABAS DAGITI AL-ALDAW KEN BULAN, NADANONAN ITI BULAN ITI SEPTIEMBRE, TAWEN 2001, naituloy met latta dagiti ibibisita da Dennis ken ni Erika ti amada. Iti maysa kadagiti murdong iti lawas, saanda a nagpakita. "Nangliwatda ngata" nakuna ni Ricardo. Simmaruno manen dagiti sabsabalipay nga murdong iti lawlawas, kaskasdi a di nagparang dagiti ubbing. Pinadas ni Ricardo a kinontak iti cellphone ni Erika, out of service metten iti telepono, pinadas ni Ricardo ti email ni Erika, kaskasdi awan iti naurayna a sungbat. Aglagawen ni Ricardo, kayatnan a mapan ipulong iti pulis, awan iti mabalin, awan iti kamatna ta saan met nga joint custody iti nailanad idiyay divorce paper-na. "Diosko! Apayunayen a gasatko" inay-ay ni Ricardo ti bagina. Adda kadagiti ubbing iti telepono, address ken emailna ngem saanna nga mauray dagiti ubbing nga mangkontak kenkuana. "Ania ngata ti aramidek apo" nakunana laengen. Awan iti nabalinan ni Ricardo no saan nga aguray. Mabalinna koma payen a kumustaen ni Elma ita ti asawana ta nagpason iti restraining order-na, agsaritada koma ti nasimbeng tapno saanna nga igawid dagiti ubbing nga makilangen kenkuana. Awanda metten nga makita.

Limmabas iti makatawen a saan a pannakakita ni Ricardo kadagiti annakna, awan lattan iti damagna agingga ti maysa nga aldaw, adda nakasarita nga gayyem ken am-ammo ket imbagana ken ni Ricardo nga diyay Las Vegas ti napanan da Elma. "Ania ngarud iti addressda?" inamad ni Ricardo, saan met nga ammo nga ibaga ti nagipadamag. Nagsukisok ni Ricardo ti Internet, awan latta met iti nakitana. Namrayanna laengen iti bumisita sagpaminsan iti inaramid da Andel ken Bry nga web site ti Iluko<pd>.</pd>com. Adu idiyay ti makita a makaparay-aw. "Imbag laeng nga pangipapasan iti sakit iti nakem no padasek iti agisubmitir iti daniw kada damdamag" nakuna ni Ricardo. Pinadasna met ti mapan makiarukattit iti dap-ayan wenno forum, "adu met gayam maadal ditoy no kaskasano laeng," nakunana. Inkabilpay ni Ricardo ti retratona diyay Benneg iti makipagayam.

Iti agleppas dayta a tawen, 2002, naikkat ni Ricardo ti trabahona gapu ta natakuatanda ti domestic violence nga kaso a nangipilaan ni Elma ti kontra kenkuana a banag nga inamin lattan ni Ricardo a nagbasolanna. Saan nga maipalubos kenkuana ti panagiggemkna ti armas, "Impalubos met iti Hues iti Estado nga maipalubos ti panagiggemko ti armas ditoy trabaho," inreklamo ni Ricardo, ngem kuna met iti pagtrabahuanna nga saan nga makedngan iti Hues iti Estado ti ania man nga linteg nga adda ti masakupan iti gobierno Federal. Awan lattan iti nabalinan ni Ricardo kadayta a pangngeddeng. Pinadasna ti dumawat iti pannakapakawan wenno pannakapunas iti domestic violence nga record-na ken ni Gobernador, "narigat nga maalam a dagus, saan nga dimo maala ngem inton pumanawen iti Gobernador iti puestona, gagangay dayta." kuna ti maysa kadagiti agiwanwan.

Nagsapul ni Ricardo ti sabali a pagtrabahuanna, nabab-baban nga pagsuelduan iti nakastrekanna. Nagreklamo ni Ricardo gapu ta isu met la nga isu a gatad iti kissayan kenkuana ti child support uray nababan ti sueldona ket maibilang latta nga utangna no dina mabayadan. Nagsubli ni Ricardo ti Family court, nagreklamo ti napasamak. "awan iti maaramidan no ditay met ammo ti address-na, masapul nga mapakaammuan ni ex-wife-mo kadaytoy panggepmo a panangibaba ti child support," kinuna ni Attorney Barroga, idi indatagna daytoy nga problema. Agdandanogen iti angin ni Ricardo, awan met pagdamaganna a nalimpio ti ulona, dagitay kakabagian ti asawana ket dida met ipud
TI MAYSA NGA ALDAW ITI AGOSTO 2003, bayat iti panangmirmira, ni Ricardo kadagiti e-mailna ti computer, ingiddanna met nga dangdangayan ti ayug nga aggapu ti dap-ayan iti iluko.com nga napauluan iti "I Only Live to love You." Gagangayen ni Ricardo ti mangpunas lattan nga dina basaen iti linaon dagiti e-mail no dina ammo ti naggappuanna ngem iti maysa kadagiti e-mail kasla nasulek iti matana ti pannakakitana, saanna a binura daytoy ta nakasurat iti Dap-ayan iti subject-na. "Maysan sa met kadagitay mangsutsutil kaniak dita Iluko.com daytoyen," nakuna ni Ricardo. "kitaekman no asino daytoy a manglokloko kaniak," intuloyna. Inyam-ammo ti nagsurat iti bagbagina a kas Ms Sampaguita. "I got your name address, and e-mail from the penpal column of Iluko<pd>.</pd>com" kuna ni Ms Sampaguita, "I just want to be a friend if you would like to consider me as a friend" intuloyna. Sinungbatan nga sigud ni Ricardo ti e-mail, "of course, you are always welcome to be a friend," insungbatna. Iti dayta met laeng nga rabii, adda umawag iti telepono, agarup maysan nga alas nuebe ti sardam, "Hello" sinungbatan ni Ricardo ti telepono. "Hello" sungbat met iti bangir, "Can I speak to Ricardo please" intuloyna. "speaking what can I do for you ma'am" kinuna ni Ricardo ti maibosesanna a timek iti babai ti bangir nga telepono. "My name is Ruby Viernes, I am the Ms Sampaguita who wrote you the e-mail" kinuna ti babai. "Addaak ditoy west coast, isu ti pagyanak" intuloy ni Ruby. Adu pay dagiti nadumaduma a banbanag a nagsaritaanda ket ditoy met a naammuan ni Ricardo nga agpadada ken ni Ruby nga biktima ti manangikuspil nga ayat. Agpadada nga single parents, iti laeng pagdumaanda ket awan ken ni Ricardo dagiti annakna. Iti panangtingtingiting ni Ricardo kadagiti pasamak, adda ti panaggusto ni Ruby kenkuana ket dina met maawatan ti bagina no apay nga kasla nadekket met lattan iti riknana ken ni Ruby.

Iti maysa nga aldaw, nadakamat ni Ruby ti planona nga umayna panagpassiar iti isla ti Hawaii ken iti kalikagumna nga agkitada ken ni Ricardo. Naragsakan ni Ricardo ti daytoy a pangngeddeng ni Ruby ket naisaritanapay ketdin iti dap-ayan iti Iluko.com nga banag met nga nagpungtotan ni Ruby. Kayaten ni Ruby a gibusan iti nairugin a panagsinsinnuratda ken pannakisarsarita ti telepono. Naglagaw ni Ricardo, dinan ammo ti aramidenna. "Agragsakak koma ketdi ta isu pay nga maiwalin nga mangsingasinga kaniak" kuna ni Ricardo, "ngem apay metten kastoy ti mariknak? Diosko, isuronak iti aramidko, kasla diak kayat a mapukaw kaniak ni Ruby." Nangaramid nga dagus ni Ricardo ti email, agpadpadispensar iti kasdiyay nga naaramidna, ti inna panangibulgar dita dap-ayan iti umay panagpassiar ni Ruby. "Ruby, saanka koman nga suratanpay ngem diak mabalin nga paidaman toy pusok, sakbay nga gibusam iti amin iti nagbaetanta, kayatko nga maammuam nga ay-ayatenka, bleeding heart, Ricardo" ingibusna ti email ket impatulodnan. Dayta met la nga rabii, nagkiriring manen iti telepono ni Ricardo. Ni Ruby iti adda ti linia. "Kumusta, Is your heart still bleeding" inkablaawna ken ni Ricardo. "not anymore, since you called and thank you very much," insungbat ni Ricardo. Inulit ni Ricardo ti imbagana ti email, "Ruby, I do not understand myself but I am falling in love you and I want to ask your forgiveness in my recent action, I got excited," intuloy ni Ricardo. "I love you Ruby" kinunana manen, "I love you too, ever since the beginning" insungbat ni Ruby, bulonna metten nga nagan-anug-ogdan nga dua ti telepono. "Are you still coming to Hawaii?" inamad manen ni Ricardo. "Of course I am, I want to see you and please don't tell those dap-ayan people of what is happening in between us" insungbat ni Ruby. "I promised you my love, I will never do that again," insungbat met ni Ricardo. Intulag ni Ricardo a ti Big Island iti pagkitaanda tapno awan dagiti makasinga a ti la adda ditan nga umawag kenkuana, immanamong met ni Ruby. Nagtuloy a nabuangay ti ayan-ayat iti tumunggal maysa, nganngani metten rinabii nga umawag iti telepono ni Ruby ken saan metten nga agsarday iti panagsinnurat dagiti dua babaen iti email. Ditoy nga naammuan ni Ricardo nga agkapammatianda met gayam ken ni Ruby, agpadada a pentecostest. Ti laeng dumana ket saanen nga mapan makigimgimong ni Ricardo manipud nalpas ti dibursiyo. Ni met laeng Ruby iti nangguyogoy kenkuana tapno agsubli ni Ricardo ti pammati ken iti panagserbina ti Diyos. "Ay biag" insennaay ni Ricardo, "kastoy ngata aya a talaga ni ayat, Long distance nga ayat ngem nasam-it." 

Nasarakan ni Ricardo ni Pol, ti kinaeskuelaanna ken dati a barkadana diyay Pilipinas, adda pamilyanan ken agnaeden iti Big Island. "kumusta gayyem, nabayag la daydin" nakuna ni Ricardo ti panagsaritada ti telepono. "Agpatulongak koma kenka gayyem, umaynak bisitaen ditoy Big Island diyay gayyemko a taga West Coast, Internet friend, dikamipay nagkita ti personal. No saan nga agkatunosan ti riknami ay ket 'di la mabalin nga umayak makidagus ta balayyo no kas pagarigan?" impakaasi ni Ricardo. "Mabalin latta basta sika" insungbat ni Pol. "mabalin pay ketdin ti ag-goat together no kayatmo," intuloyna. "kaano ngarud 'gyem?" inamad ni Pol. "Ibagakto latta" insungbat ni Ricardo.

Naiyangaw ni Ricardo ken ni Ruby nga isu laengen ti dumanon dita West Coast imbes nga ni Ruby ti dumanon Hawaii. "Approved" kuna a sigud ni Ruby. "When are you coming? I will meet you at the airport Hon and you can stay in my place" intuloyna. "Are you sure?" inamad ni Ricardo. "you have never seen me in person yet" insarurongna. "Hon, I love you, It does'nt matter what you look like, All I know is I love you" insungbat ni Ruby. "I have to go to family court first and re-do my child support. One of my children is already over 18, I changed different jobs now and they still getting the same amount from me. Fortunately, my father obtained my ex-wife address from her friends in Honolulu, she is in Las Vegas with the children, the court can send her the notice now no kayatna nga umay irasonan no apay nga maituloy pay laeng iti child support diyay maysa nga over 18 ti tawennan." insungbat met ni Ricardo. "okay Hon, I am fine with that as long as you are coming" imbales ni Ruby. Saan nga nagtaktak pay ni Ricardo, inreserbana a dagus iti ipapanna ti west coast. 

Dimmateng iti aldaw nga intuding iti Family Court nga pannakadenggeg iti reklamo ni Ricardo, awan ni Elma a nagpakita numanpay naikkan met iti subpoena. Napatgan ti kalikagum ni Ricardo a pannakai-yababa ti gatad iti itedna a child support ken iti pannakaikkat metten iti agtawenen 18 nga ikkanna ti child support. Iti kabigatanna, nagluasen ni Ricardo a mapan iti west coast tapnon makipagkita ken ni Ruby. Kabayatan iti kaaddana ti uneg iti eroplano, nagay-ayam iti panunotna dagiti posibilidad nga mapasamak. Ania ngata no 'di agpakita ni Ruby ken ania ngata ti mapasamak no saanda nga agkina-ayatan? Dagitoy dagiti agay-ayam iti panunot ni Ricardo. "Ah makaammo ditan, ipapasko ketdi ti agpassiar, asideg met iti LasVegas ditan, mabalinko pay ketdi a bisitaen dagiti ubbing uray ta ammok ti addressdan" nakuna laengen ni Ricardo ti nakemna. Naunday bassit iti panagdaliasat iti eroplano, inturogna. Maysa nga alas nuebe ti agsapa idi dumanon iti eropuerto ti west coast. Rimmuar iti eroplano, sinurotna dagiti padana a pasahero, sinarakna dagiti bagahena, mangrugin nga agtibtibbayo ti barukongna. "sapay ketdi nga immayak ditoy, awan iti am-ammok iti daytoy nga lugar" nakunana ti panunotna, pabasolennapay ketdin iti Iluko.com no apay ngamin nga impanna ti naganna diyay penpal column nga isu met a nakakitaan ni Ruby kenkuana. "Ah, ngem ay-ayatek met ni Ruby" nakunana a pinangpatibker iti riknana ket pamrayanna laengen nga itantanimitim daytoy: O p



Title:Apay Aya John
<b>Apay aya john (mabila) </b>

PASUNGAD

adu nga bulan nga nagpasungad ken nagtalaw nga napnuan ti saludsud daytoy nga ubing kenni tatang na. kasla maysa ; anya ngata ti nobela a kunada maysa aya a kasuratan a masangal wenno burburtia dagiti natatakneng nga tattao a naparaburan ti naan-anay aya 
a kapanonotan a mangimaldit kadagiti agsisinallupang a ganganaet ti biag agraman dagiti agtartara-igid nga makiki-abrasa ti ayat ni apo init. anya ngata ti maaramat; nesisita 
aya a maaddaan ka ti lisinsya tano mabigbig ka a mannurat ti nobela. siyak gagayyem 
napanglawak laeng ti pinagadalan agraman ti kinarang-ay panagbibiyag ngem agtedteden
dagiti maris ti ubbog ti kaunggan nga nabayagen nga kayat ko nga idaton ti teppang ti taaw tano maiyanod ti dalluyon ta idiay tengnga rumsua a kas dragon nga mangipug-aw ti apoy ti kapanonotan nga agwaris ken mang-ukod dagiti nalailo nga mangbasa ti rimat .

ngarud kakabsat, daytoy a suratek saan ko nga ayaban nga nobela ngem ayabak a mabila.
gapuanan na ket adda mabilang a paset wenno padpadas ga agsasaruno kasla ayos ti karayan. dagita nga ayos ket agkakaduma ti ungor, pardas ken kidalem na babaen ti agdudungpar nga darikmat ti naemma a biag. sigi ngarud kakabsat, ilukat yo tay kapapanotan yo ta mangsangalak ti mabila. saan yo koma tay nagan ko ti ti pagbasaran yo ti sam-it ti pluma ngem daydiay sam-it nga mananam yod ta nasudi a dila ken tay samiweng a rumkuas kadagiti madayaw a lapayag yo.

mamati kayo kakabsat amin tayo ket adda ti gamgammatan tayo nga gagar, kasla siyak
kayat ko ti agbalin a mannurat. ti pammatik ket saak la agbalin a mannurat no adda tagabasak no awan ti tagabasak maysaak la a kagudua ti mannurat (man-n-urat) mabalinak a man wenno urat. man ngata no nagbiag ka pay; urat no natay kan.
piliek tay adda kikipanan na wenno adda pagdamagan a kasinsinnilpo ti inaldaw
a bibiyag tayo. wen manang, manong dayta ar-aramiden tayo nga inaldaw uray manno
makaulawen, maka-uman, makasikuren ket dayta ti mabila ti biyag tayo.

nasigir ko nga ti paulo ket saludsud ket makaadaw tayo wenno makagun-od tayo ti
sungbat anniya; daytoy ti kunada nga uray no anya ti sungbat adda nga adda ti
pagbanagan babaen ti panagpanpanonot tayo. ngem gapu ti biyag tayo ket narukod
ti oras isunga dagiti agipalpalwag wenno makin bagi ti saludsud agpili da iti sungbatan da
wenno ibaga laeng nga tay sumaganad. no kasta ni nangngeg yo gayyem di kayo makapungtot ikabil yo la ta barukong yo nga naiyebkas yo ti kayat yo nga ibaga ngem
saan yo naala tay kayat yo nga sungbat. padasem nga saan mo nga ited tay ubing nga bassit tay gatas; popoutem agsangit daydiay, sigurado. madi met no bautem ta saan met nga baot ti birbiruken na. gatas met. ala nabannog tay tallukap ti mumulagatan yon apo,
dagiti dadduma sisirigan. anya ti diperensiya na awan, kayat da nga dua ti makakita.

APAY AYA JOHN

apay aya john ket sinerrek mo manen daytoy a pasdek ti pluma. maturog ka kitdin ta agay-ayam ka pay ti panagbaot(golf)?nabayagakon nga adadtoy 'nong awan ti tured toy tumeng ko nga agtakder ken nalukay pay dagiti sosoop ti ramramay ko idi. ket sakbayak nga agbalin nga urat a ket padasek met nga itulpek man toy tulbek ti ketab(computer) ko . panangasi ni apo saan nga agketta(virus). kitam igunaygunay ko met tay awan ipos nga sangyo(mouse). ala balong; irugi mon a.

agtigtigerger ni john nga agur-uray ti sumabet kinyana. gapu ta awan ti cell phone ken awan ti barya na nga pagayab ti telepono ken pagarup na nga sumangpet ni manong na
a kas pinagtulagan da idi . dina met pagarup nga bigla met nga bumaba ti kasta a kalam-ek. apay kunam, awan met tv na ta nangina metten ti bayad. awan ti plano na nga no agmintis tay maysa adda pay sabali pagturungan ngem adda pay ti...

"excuse me are you waiting for somebody i notice you've been standing there for awhile" saludsud ti maysa a dumalagita

" ahh...aahh...aaah" nakigtot samet wenno nagpipikel tay pingping nan gapu ti lam-ek

"ah! never mind..." pagarup tay ubing ket hobo, isunanga agwalaywalay ti dalan
(hobo, nagtaod ti sarita nga home in a box)

kayat na koma ni john nga kumamat tay dalagita nga kada darikmat ket umad-adayo ngem napipikel met ti saka nan. ken maysa pay naawanan isu ti tibker ti panonot nga mangiduron ti gagar na nga mangbirok ti asinuman nga makatulong kinyana. inngato na ti im-imma na san rakemrakemen na, insawang napay ti saka nga tay burias ket mabalin
nga umusok.

adda kotse nga immasideg nga nagbusina ti tallo nga nagsunod ngem nagtalaw ti panonot nagtaray. itay saan nga makataray. nakakaasi saan na pay nakita ti silaw ti daya. sala nagsardeng idi nariknana nga adda bara na met gayam ti uneg ti airport. nagbayag idiay
uray la makaturog ti tugaw na. dina naammuan nga ni manong na ket naglabasen nga
iyeb-ebkas ti narasaw sang-aw.

" nin look for your uncle" binaon na tay balasang na

"how does he look like" ken indarumudom you guys doesn't commmunicate

" he 's tall...long hair...looks like me" insubad na

simmrek ni balasang birbiruken na ni uncle na. awan met ti makita na kaing-ingas ni tatang na ta agurok met ni john nen nga nagkumot ti periodiko nga nasapul nad tugtuggawan a naikawara. kunana tay balasang..

."..eeh there some hobo sleeping there."

nakigtot met ni tatang na kinuna "lets go he must have missed the flight, he'll call"


sige kakabsat agkatawa kayo...mabalin nga mapasamak kinyayo ta. kasta kinuna ni md
inkan maturog adda apan magibaot tuno bigat. agan-anus kayo manang, manong, maituloy to. anya ti aramiden da ti sleeping in public places...aha!..ahaa ..
mahalo bra.















PASET II

nakaturog ni john gapu ngatan ti bannog ken lam-ek nga dinalan ti naingpis nga ammagbagi na. agurok metten nga kasla pug-aw ti train. pasaray kitakitaen dagiti agsangpet nga pasahero ti eroplano. agdumaduma ti pagarup da, adda kunada maysa nga walaywalay wenno agur-uray ti tayab na. dimet nagsubli ni manong nan. agin-innuray damet nga duan. manarimaan ti panaglinisen ti airport ta rabiin manmano ti agsangpet nga pasaheron. nagpigsa nga vacuum cleaner ti us-usaren , alun-unen na uray tay sapatos mo makasisileng pay. nakita isuna dagiti aglinlinis.

"kita mo 'yong mamang 'yon oh! hobo yata, nakatalukbong ng periodiko" taga karayan
nga aglinlinis

dida met mabigbig nga pinoy ni john ta dida met makita ti mumulagatan na wenno uray pay makita da ni mokong ket kasla met meksikano. saan da inkaskaso agingnga awanen ti agsangpet ket agalis nga pasahero.

"sir...sir ...can we help you" kinuna tay security guard

"aaahh....aahh...saan ...nong" ti panonot na ket adadiyay pay away sa wenno ti nangngeg na ket "pateltelan kan yo".

'"let me see some id please" kuna tay maysa nga security guard

"id ,,," inarikap tay bulsa na ,awan met tay walit nan nga nagyan pay ti numero ti telepono ni manong na. awan ti maipakita na.

"could you come with us please" kuna tay nangisit nga security guard

ala balong umayen tay agsisilpo nga salusoden.

"how did you get to this country"

" by plane sir, difinitely , not by boat"

"how many are you that came"

" me and my brother" ti kunana ta pakataros na ket, idi singmangpet isu ti hawaii ket kadua tay buridek nga kabsat na ni elmer.

"what's his name and where is he"

"elmer, he is in waipahu"

" ha, what is waipahu" kasla pagkangngeg da ket agsasao met ti intsiken
sumangpet tay sarhento da. niluktan na ti ketab(computer) .

"what's your name and social security number please"

" john olarte dalan 567.......sir"

" aah! so you're from hawaii ha"

"date of birth, your mom's maiden name and where you work"

naala na amin 100%

" what's our purpose of visit mr dalan"

'visit my brother sir...gerry olarte dalan from norfolk sir
a chief in the navy sir...uss theodore roosevelt cvn-71 sir"

kinita diyay nagan iti telephone book, inayaban tay manong na
pinapirma ti papelis. innala na met tay backpack na ken maysa nga
baol nga gargaret; nagawid daga agkabbsat.

" naimbag laketdi dida ka impan diyay downtown nga maturog diyay bartolina...
talaga nga sika...junior ka nga talaga...heee...sulpeng"

saan nga agsasao ni john ta nabanbannog wenno madina kayat ti maki-innala ti sarita.
ta:

" john dumagas ta man tay ihop ta mangarmusar ta pay"

(no kabsat yo ni john...pagung-ungtan yo isuna anya...ngem saan nga unget ti birbiruken
na)

nakadanon dad diyay ihop. immuna ni john ta agsarak pay ti pagparkkan ni manong na.
mapan koman nga agbirok pagtugawan ket.

"sir wait please ...for somebody to take you to your table" kunana tay maysa nga waitress

"oops diyak nakita ...wait to be seated...nagado met rikusrikus...'toyen" indardarmudom na

nakadanon ni manong na, apag-isuna na nga..

"sir come with me please..." kasla nakigtot ni john kunana no kaslat diyay airport manen
isunga pina-unana ni manong na.

mayat met ti pannangan ni john panay kitakitaen na met sika dagidiay agkakapintas a dayang met nga aguk-ukrad pay, nga mapulpul-uyan ti angin ti panangilala ken map-aprusan dagiti mata a mapangdayaw ti pintas ti aglawlaw da kasla ni john. ni manong
na met ket inruar na met tay laptap na kitakitaen na met tay tarabako ti barko ta aganderwi kano isunga isagana amin ganganaet. pasaray angwingiwing no mabasa tay
e-mail na met piman.
kalpas da nga nangarmusar, nagturong da metten diyay norfolk. mayat met tutugawan ni mokong tay kabarbaro nga aysus ni manong na nga 400. pasikatan na met sa ni mokong
isunga intugot na . kasangpet dat diyay balay kustokusto met nga aglabas ni baket ni gerry nga naka aleman nga dayang slk500 met. kinuna ti panonot di john..."

" i love ma latvagon(aglatlati nga wagon) bra...no kan bit dat"



...dispensar manong, manang diyakpay ammo nga pagsisilpoen dagitoy pasetpaset maadal konto wenno ay nida editor bra da kayn da kan do dis bootiful. yo know
i'm just kidin around din dis one git sirios no...boom dir da ba guy grow like da grass
bahind ma house...lata kids like dat stuff yo know...me wenbra beta wid uhmmm...maaa
. mahalo bra.. by n by ay see ya yo to my kanaka..

nakarungiit nga simmabet ni nin kenni john. kasta met kenni john kasla da met agam-ammo nga nabayagen. no maminsan idi ket isu ti masungsungbat ti telepon no ayaban na met ni gerry. sangapulo ket siyam nan, agad-adal dita old dominiun university. mangal-ala ti nursing ta adu nga hospital ditoy nga agkailangan ti nurses. kakayatan da iti home grown ta nalaka nga isursuron o nausar dan dagiti agkakakbaro a aramat. ni met john, mangal-ala met ti electronics enginneering ti uh manoa sophomore met ten .

"dayta man ti kuartom'" kunana met nga intudo. niluktan ni john ti kuarto napunpunno met ti gargaret ngem adda ti maysa nga full bed nga napandagan kadagiti kawkawes, sapsapatos, daan nga tv, computer ken nagduduma pay. tay closet ket narangkay tay rikep na, ti silaw agbitbitin ti kabli na pasaray sumilapsilap no magna ka. kurtina na kasla met idi pay panawen ti ugma, makitam nga saan met nalablabaan. tay diding na adda pay abot-abot na nga dinaanan sa ti rungsot ken unget ti panawen. kasla amin nga saan da kailangan ket impaminpinsan da nga ingabsuon. dita nga kuarto. (ala agkinkinnita kayo ta adda met kuarto yo nga kasta ...ha)

sinirip na ti tawa, nakita na ti , nakagabgabsoon nga aglatlati ken agruprupsa nga gamgameng. napasig-am isuna. nabukel ti utek na nga ."balay ti takong daytoy, nagdakkelan nga balay ngem kasla warehouse". intugaw na ti suli sana sinangsangal dagiti aramiden na tano nawaywaya ti garawgarawan na. dina met napupuotan nga umasideg ni nin nga adda awit na nga soda nga nakalata. " kayat mo ti uminum, regular o diet". regular met ti dinawat na adda met ti lumpia nga napudot pay.

"ammok ti marikriknam" kunana nin nga impasagid. dinga nagsao inngato na laeng ti abaga na sa immanges ti bassit. " ni mamang ko kadi ket dua ti tarabako na, ni papang met kanayon ti talaw na met, uray no nakasanglad tay barko da adda kano kapkapsot dagiti sumsumrek nga marino tatta"

rinuggian ni john ti aglinis ti kuarto na, insina dagiti ibebelleng. kaadduan na magasin,
periodiko, luplupot nga nadakkelan ni nin o dadaanen. kalpas ti maysa nga oras adda met ten ti mapayatam. mga walo nga plastik bag nga basura ti naikkat nan. adda pay natakwatan nanga playboy kolection nga nasurok nga sangagasot, apan na met siripsiripen, vhs nga kahon kahon adda pay long playing albums. insangir na bassit 
saan na met napupuotan nakaturog isuna.

idi ," hey john kayat mo mapan diyay beach, kaduak dagidiay gagayyem ko" nga kasla
ilalailo na met. "intu no maminsananen ta linisak toy pagturogak"ngem kasla masayangan ni john ta ti ranta nad toy ket summer agbakasyon. ngem daytoy house cleaning ti ub-ubraen na. nagpakada ni nin. makita na met ni john nga nakabikini laeng nga immalis, dinidrayb na tay g35 nga silver.

imbaba ni john dagiti nakaplastik nga basura, inkabil nat diyay likod ta ibelleng nan tod diyay trash fill. adda met truck 98 toyota tacoma diay likud.. linuktan na diyay hood ket nalinis pay met ata laeng awan baterya na. okay pay met ti pilid, pintura mayat pay. oil na narugiten, filter narugit met, brake fluid ababa kayat na nga ibaga naingpis ti brake pads ken brake lining nan. coolant aglatlati, belt adu ti crack nan. spark plug cables dadaanen,
tags expired, anya pay, windshield wiper awan ti blade na. sinumar na ti magastos mga
tres siyentos, tags and inspection sangagasut. inayaban na ni mamang na nga mangitransfer diyay account na ti lima nga gasut na tarimatnen diyay truck.

tatta agmaymaysa isunan.nagsubli diyay ngato tano ituloy na manen ti aglinis. nakasarak ti paltog nga 9mm nga glock nakakahon nga nakaseal ti plastik, pati magasin nabalkot met ti plastik. binungon na ti tuwalya sana inkabil ti siruk ti kloset. innala na tay maysa nga tv 27 nga pulgada nga flat screen, intuon na ti misita, sinarak ta tay pagselselan ti koryente ken tay tv cable, pinadas na...ay mayat. addan ti kadkaduana. inruar na met diay laptap na kinita na no adda signal. "oooohhhhh! you're home john...just like hommmmme". 
malemen saan pay isuna nangaldaw . nagdissaag agbirok ti lutwen na . nilukatan na ti
balaylam-ek, napunpuno met ti kahon kahon ti chinese food, agboboot nga karni, dalayap, kamatis ..."anya daytoy". nangala isu na ti trash bag inekkat na amin nga
agboboot. idi nalpas adda uppat nga trash bag tinapunno na. immpan na manen diyay likud, adda dakkel nga trash can idiay. nangala sabon ken spongha. nilinis na. " wire brush ti kailangam ditoy" kasla nagbalin a kabarbaro. diya sink napunpunno ti saan pay naugasan nga pinggan pati dish washer napunpunno. dagiti closet adu met nga basura. "aaaaay apo....daytoy balay wenno" "kasta gayam no awan panawen mo ti bagim panay la trabako" saan nga agluton agayab laengen sumangpet ti kanem, tay sobram ipenpen modta balaylam-ek. kasta met ditoy baba agkara-iwaris ti an-anya, kasla naang-angdod pay ti angut na. nair-ruam dan isunga dida maangot.
(kaing-ingas ti pamatyan yo ti balay yo toy manang/manong, no kastoy biruken yo ni john linisan tay balay yo...lang $65per hora"

kinita na ti garahi...ni adda harley toy a...adda pay tulbek.., niluktan na ti garahi, pina-andar na...broomm brooom."innak man irikus toy ta kitaek no adino ti advance auto...aguray ka alaek tay backpack ko". napan nagrikusrikus nakita na tay advance auto.
gimmatang ti baterya, wiper blades, brake pads, brake shoes, oil filter, oil, air filter, oil flush, radiator flush, coolant, spark plugs and cables. nagawid , sinarak taytool box.
sinuktan dagiti piyesa tay truck. inistart na...click..click..click...brooom. uhmmmm tay
tags na langenen. kusto kusto met nga sumungad ni gerry.

"oh! anya ti inar-aramid mo ditoy" " napataray ko tay truck manong... no mabalin koma ket bagik daytan ta usarek" " ah! dayta ited ko koma ti salvation army ngem saan dak met nga matiambaan...ala no kayat mo a ket iyalaam to no bigat ti tags na". kayat mo sumurot kanyak mapanak mangan diay mongolian restaurant dita military circle. am-ammok tay manager diyay. " okay manong"

"dina pay sinaludsod no adino tay anak na" inwingiwing na. "anya john ready can"napan da,naabotan da ti bumper to bumper traffic. kkinuna ni manong na mabalin nga ditoy pay paggianan na ta mapan kano ti middle east diyay barko mabalin nga nasurok nga innem nga bulan. kunana met i transfer na ti panagadal nad ta odu. "no siyak kayat kod toy, ayabam a ni nanang"."ayabak to " kunana nga kasla nabang-aran ti barulong na.
rabiin ket tuloy pay ti patang da tay manager. malabit kano nga awisen ni manong dagiti kadua na taga barko isunga nagam-ammo da. mabalin ngata a sumrekak dita no agadalak ditoy tano adda ti allowance ko. panay met ti sublik ta buffet met. pagamuan adda met ni nin kadua na dagiti gagayyem na. inyam-ammo nak ...luz...sarah...ken ...kay. panay puraw met. ni sarah ti kapintasan kinyada. panagbagbagi kas miss universe diyak ammo kasatno ti ugali na. galanti met ni manong isu met nagbayad ami-amin.

pagammuan ...nagdardaras ni manong nga rummuar inpayapay na nga umayak. inyarasaas na nga nakadungpar kano tay baket na idiay 264 east...madi na nga ipaamo tay kenni nin. inyaban mi ti polioce dispatch intuket adaddiyay hospitalen ngem awan met ti sumungbat recording met. napan kamid diyay inbaga nanga lugar ket awan metten dagiti tao. ngayab kami dagiti hospital awan met. naguray kami bassit idiay waterside downtown ti norfolk. ur-urayen mi ti ayab ni manang. alasdosin ti rabbi awan pay. nagawid kamin.

pagdateng mi balay agsilawsilaw met tay telepono, sentara norfolk met kano ti ayan na. ket anya pay mapan kami ah, nasabet mi met ni nin nga sumungad ti garahi. "nin , umay ka kinuna ni tatang na" " where" insubad na met" just get in kinuna ni manong" " something wrong dad" " no, we just gonna show john here around the block" " but it's 12 already"nga agpasugnad. immay isuna. dikami pay nakaal-alis ket agurok metten ni nii. kastala dayta nga ubing mabiit nga maturog.

kadanon mi ti sentara. ni manang mabati kano ti ospital nga tallo nga aldaw tano maobserbaran ken

parbangon idi mariknak ti likud koti nalammuyot nga pagiddaan; uray adda pay ti ang-angot ti aglawlaw. gapu ngatan ti bannog ko, impalladawak ti gammet ni turog nga uray no pabanogbugem ta diding diyak maiwaknit tay nakakupikop nga talukap ti matak.

awan pay ti darepdep nga agpaltiing wenno mangliwliwa nga agparang ti naulimek nga turog. nariknak ti sumingsingising nga init numan pay nakatodo tay aircon; napudot ti dateng na.

nasdaawak ta adda met pangarmusarak nga nakarabaw ti misita. adda pay tubbog ti dalanghita; dua nga over easy nga itlog, dua nga toast wheat ken sausage. idi bagkatek ti tray naregreg ti surat; "pick up your manang tess at noon...key on the ref"

mabisinak isu pinardasak ti nangarmusar. kalpasan na padaspadasek met ti agkansyon.

esu mujer es mantando
mi corazon espinado

uhmmmm...nagsakit metten dayta manong md... balbaliwak; mayat ti tukar na. maay-ayatanak met sika a buybuyaek dagiti pinagbannogag nga dua nga aldaw. malpas ko toy kuartokon gumatangak ti fabreze.

apanak man agdigos tano alaek ni manang tess...aay mapanak pay ti map-quest tano masurutak ti dalan... dats it manong. 

kalukat ko ti banyo nadungpar ko ti angot ti agboboot. ...uho..uhoo...ay apo aglua pay dagiti mumulagatak...nakangirngir metten...ajax ti kailangan....nagbirokak ti greenish...kinuskos ko tay sink...sumilengsileng toy marmol. dua ti sink na. natay dagiti bombelya . kasla tinakyan ti seagulls ti sarming... adu pay nga rigat ti aramidek...anya ti nagyan ditoy crack heads. mayat toy shower da jacuzzi style ngem napabaybay-an. inukag ko dagiti klosit , nakasarakak ti kurtina nga amarillo adda pay sabsabong na nga amarillo nga rosas, kompleto adda pay tangkay nanga berdi. sinukatak ti kurtina....nilisak
ti jacuzzi.

padasek man...mayat pay ti shower. nagdigusak metten. mayat apo adda pay malimali(massage) na nga danum....aaah ....aaay apo. naparagsit manen ti rikrikna. kasla kayat ko ti agtayab ti rangkis ni ayat, batukek ti kaunggan rikna, makidinneppel ti biteg tano maidasay ti sennaay ti biag....ngeeeeeh...maladawak san a..

nakitak tay nakasab-it nga tulbek...wan-ungto(infinity) g35 ...yayayayayy... i fly this...sinirip ko ti driveway....well da silver. here i am inyarasaas ko. ..inyatras ko ti tugaw, ingatok ti sarming, pinadas ko ti wiper, brakes mayat. inkabil ko ti d...broomm...napan
nagturong i64 east...exit 264 west...exit st paul... macarthur mall...gumatangak pay ti sabong....boquet of flowers and box of godiva candy and walaaaa! her iam on my way to brambleton boulevard...coli...hospital.

ooops...agur-urayen ni manang tess ti sango ti hospital. agduadua ti panonot kon no ited ko ti sabong ken sokolate sakbay nga pagluganek wenno paluganek. well, paluganek pay intuket ma-excited ket maiwaris na pay. good plan balong...yo learned that from da baguy.

"good afternoon manang...how are you doing"

" what keep you so long...i've been here since 1200"

"aaah! i got lost all the way to virginia beach manang... i took 264 east instead"

kinitanak ti nasakit nga kasla agpanpanonot isuna. "that rings a bell ha" kinuna tay panonot ko. makapagna ngem adda sarrukod na. adda gasa to kannawan nga pispis na ken nakagalut ti kannawan ta ima na, nalasab-it ti teltel na. bad hair day pay, no make -up...heeee...disasta ...manangko.

pagkalugan na kitakitaennak nga kunkuna ti umel a bibig na " where did you learn to drive...not bad for kamaaina".

"john... kayat ko ti makaraman ti pho"

"adinno ti vietnamese restaurant...manang"

"264 east...exit witchduck...right to virginia boulevard"

inyawat ko ti sabong kinya na....hehehehe dinak maarakup ta nagtugaw diyay likud tano kasla pinas adda driver ni madam. mapaatalak man tay abot tano magungun ti kararua na 'toy ... tog..ro tog..tog

"aay...aahh...."

"sorry ...ma'am di naglisi diyay abot" nakangisi isuna, sa nagwingiwing. makitak pay tay limlimteg nga pingping na. no siak isuna, aggiyanak pay diay hospital. baybay-ak nga bayadan ti insurance . kitaem dayta... umuna nga makitak ti langana ket kasta

nakadanon kami diyay restaurant...kasla angot buggoong , aggagatel pay ti agong kon, aglua pay ti matakon ngem diyak iparparikna kunwariak nga napa-uyek ti napigsa. ni meksikano met ti waiter.

" dos supas numero dosi, grande for favor" praktipraktisek man ti espanyol tuket no agbisnisak ti lawn care wenno home improvement. 

"que esu toma" kunana met

" agua frio for favor" kitaek man no matarusan na met
" tambien " kunana ni manang met

ammoyo kakabsat sakbay nga nakadanon dagiti haoili ti pinas adu nga meksikano ti pinas, gapu ti galleon trdae idi (from my dad), adu met ti pinoy ti meksiko. dagiti ug-ugali ti meksikano naal-ala tayo. padasen yo ti mapan meksiko. ti sumaganad dimteng dagiti haoli nagbuteng dagiti meksikano ta kalkalpas ti giyera ti american-mexican war idi, isunga kuna tay meksikan i'm spaniard from spain. ala iwaras yo tay mata yo, you look more meksikan than spanish ..aah...sipatennak toy kannawan ta kalinlinis ni dok toy
kannigid di makarikna. 

" no kastoy nga mabisinak kayat ko ti napudpudot nga supas, alu-unek, say-upek mayat"
kinuna ni manang. nakasaritak ni manong mo inted na kano tay dadaan nga truck diyay likud naimbag lakitdi diyak inted ti salvation army ta nagbayagen nga nakaparadad ta.
kalpas ditoy mapan ta dmv(department of motor vehicle) asideg la ditoy

kabayatn ti pangpangan mi adda immasideg nga lalaki katrabahon sa ni manang bayat ti panagdengngeg ko.

"ala..ehh magpagaling kang mabuti...para makatrabaho"

"ito si john...bayaw ko"

''nice meeting you kunak met"

napan kami ti dmv. nangalaak ti waiting number. inikkan dak ti papilis nga punnuak ken pirmaak. aaay...apo maysa nga oras sakbay dak nga katungtungen. inyawat ko ti bayad. inikan dak ti temporay nga liscense plate...inpaikabil ko "kamaayna" that's another mula balong. 

"manang kasatno tay inspection nan" kunak met nga inin-innayad

" ayabak ni bob ta mangala ti appointment" inayaban na ni bob ... intuno bigat ti malem kano ta adu nga kustomer na, pa flush mo kano tay transmisssion na.

"nang...nangina aya ti bayad "

"ni manong mo ti makaammo"

"thank you...manang"

pagsangpet mi...tay paraangan ket aglaylayus met ten. napanonot ko intuket no diyak napatay tay jacuzzi ket naglayos. nalipatak payen ni manang nagtarayak nga simrek ti balay birbirokek ti pag-gapgapuan ti danum...saan met nga ngato...saan met nga kusina
diyay sirok met ti agdan...niluktak...

blog...."aaay washer met gayam bimtak tay hose na" pinatay ko tay faucet. nagtarayak nga rimmuar.

"daydiay washer hose ... bimtak manang"

" kunak kenni manong mo suktan na daytan ...ngem binalkot na latta ti duck tape"

tinulungak nga sumang-at ti kuarto na. pareho met ti langa ti kuarto nga nilisak ay
apo kasla met guinae pig nga matmaturog daytoy, isumetla naglupmeg...ssssh puwera
sipat. umanet-et ti datar nga dalanan na.

"john...bay-am ta layus dita ayabak tay insurance"

" wen ...'nang" naimbag la ketdi marmol nga tiles ti datar na ngem matungkab data no agbayag tay danum ta adda flywood ti dalem na kalpasan na crawl space. adu nga trabaho data.

inkabil ko met tay liscense plate ko. inruar ko ti driveway sak padigusan, bakyumek, sa 
wax on wax off koman. kabayatan na singmangpet ni nin.

"john...mabalin nga umay ka kaniak ta adda ipakitak kinyam"

napan kami naglawlaw...kumitkita ti kondo nga gatangen na. panay saludsod no anya ti aramiden tano papintasen ta kayat na tay " fixer upper" nalaka no imkomparam ti hawaii.
adu ti napnapanan mi. two bedrooms with complete bath ti kayat na. adda nakita nga nagustuan na asideg ti baybay, makitam ti baybay, third floor, adda balkonahi na.
cosmitic ti perdi na, sukatam ti tiles na, karpet, rikep na, garbage grinder, dish washer,
awan ref, awan washer and dryer, naperdi ti aircon, dagiti faucet agub-ubo, nagberri ti dua a tawa na. no kadatayo nga awan ammo na that's a wreck kuna tayo ngem nalaka

PASET V

nariknak ti bain idi mangngeg ko dagiti narasi nga ellek ni sarah ngem diyak matarusan wenno mapanonot no anya ti napasamak. nalaos ngata nga bannog kon isu diyak nasipsiputan no anya ti napalabas. naarikap ko ti tulbek ti g35 toy bulsak diyak gayamen naisubli. innak man gumatang ti pangarmusaran mi diyay ihop.

"hey sarah... you wanna come"

matmaturog pay ni nin, mandiyak met nga riingen ta madi ti sungad na di rabii. ni manang ket nauper ti pataysakit(painkiller) isu nga kasla nateng(vegetable). awan ti paki-ammona ti aglawlaw. inulit ko manen:

"sarahhhh....sarahhh... you wanna come"

" where...let me freshen up" inpaseksi na pay

nagdagusak tay baba, kinitak tay lugan no mayat pay nga iruar, no adda gas. pinataray ko tano pumudot ta asideg laeng ti papanan mi. panera. bread crust wenno ihop. no siak ket mayat diyay house of eggs nalaklaka. kabayatan ti panagur-uray ko natangad ko tay atep ti balay. maregreg ti alulug dan, adda manu nga shingles nga naitayab. dagiti window screens da ket napigispigisen, awan payen ti kalob ti fireplace. mga uppat nga tawa ti naburak ti sarming na. dagiti garden hose nagrupsan, saan pay namower ti lawn da. aaaay apo.

pagammuan addan ni sarah, nakashort ti shortshort nga morena ken dissoor (plunging) nga duyaw nga shirt. naka-aritus ti puseg, nakasapatos met ti vans nga checkered. awan medias na. nasirpat kotay balitok nga kadena ti saka na...uhmmm napuds data.

"am ready ...if you're"

"uhmmm....turn around show me that abs" ni sumurot met " thank you...thank" saak nagtipat. nakarungiit agingga lapayag. napan kami, ti panpanonot ko napintas tay top down tano agtayab dagiti bubuok mi...eeeeh like home...agkabanogbog met ti tukar nga inselsel na...mayat ti dengngeg ko. ihop ti napanan mi asideg sa natandaanak .

"hey i remember you...you were here the other night with gerry" kinuna met tay agbalballasitang nga haoli. nagisemak lattan sa intang-ed ko.

nangurderak ti western omelet ken very sweet tea. ni sarah nangala ti pecan blueberry pancake, egg and bacon, orange juice. naammuak kinyana nga mangal-ala ti mass com
major in broadcasting, minor in ballet and acting. kalpasan mi nga mangan diyak maarikap tay carta molidak...nalipatak manen ta nagsukatak ti shorts. apanko

" i forgot my wallet at home..." nga inyarasaas tay nangdellaw kaniak itay.

"no worry your brother has account with us ...i'll put tab on it" nagisem ti nasamsam-it.

"thanks " kunak nga naki-alimanuak. pagamuan agayaben ni nin

"where ... you guys at" sinaludsod na no anya ti kayat na. ingatangan mi isuna. 

sinang-at mi ti i-64, manarimaan ti partak ti taray ko idi nakangngegak ti ungor. uyu-uyuennak toy nalabaga nga lugan adda pay patagwab na payak ti likud ken agsayaden dagiti sikigan na, maysa met haoli ti lugan na, nakasab-it bandera ti pinokyo met. diyak man inkaskaso ...idi

" johnnnnn....race that bastard com'mm....arrrgghh" 

biglak nga todo payat kasla agkupit ti barukongko nga maidekketak ti tugawan apoww.
agraman isu na met mawaknit pay tay ubet nanga agpangatu ti tugaw. naunaak pagammuan umay manen no aryaak kumakamakam ngem maikatlo nga mapan kami manen ti todo nga taray bigla nga kasla simyag....nakanitro booster ti mokong. nagin-innayad kami nga rimmuar ti granby.

pagdateng mi, kasla nabanbannog ni nin

" my mom has difficulty breathing lets take her to hospital"

inruar kotay escalade; isu ti inusar mi nga intulnog ni manang. natakwatan da nga adda berri ti baga . agbayag kanot diyay. makadomingo siguro. nasigir ko itay naka-an-anseg met isu na siguro dina naam-amuanen ti kaado ti pataysakit nga in-inumen na. pagawid ko lab-ak man dagiti ules ken kobre kama na...diyak pay gimmatang ti washer hose.

kalpas mi nga matarimaan dagiti papilis napan kami ti cafe nangala kami ti tigmamaysa kami nga latee(tsaa ) nga kuartabitwen(starbucks). nangala met ti cheese cake ni nin.

" i'm for all this trouble we're giving you ...johnnnn" kunana ni nin

"that's what i'm here for"

kitakitaek ni sarah ta nakasallupang ti sakana a nakatugaw. ata ...kasdaaw ko idi makitak nga naburayrayan met tay short nan ket makitkitak met tay pingping nan. insinyas ko kinyana.

"oh!...ooops" limmabbaga ti rupa na...napanonot ko adda makburakangin(windbreaker)
itay lugan. asideg met tay paradaan. napan ko innala. nadungpar ko met ni manong gerry
nga kasla kinagat ti uleg ti panagruprupa na.

"ayan ni manang mo...is she okay"

" oh! she's very okay...'nong" kinadduak isuna; saak nagtuloy itay cafe. imbagak kenni nin nga adadta ni dad na. nagawis ni nin nga agawiden ta agdigus pay kano. imbagak met nga dumagas kami ti lowes ita military circle. gimmatangak ti hose, dryer filter, plastic bags, bombelya nga agkakaduma, floor cleaner, spray white, air freshener nga adu ken liquid soap.

nabayagan kami ta aggatang da met mulmulan. rubber tree plant met ti innalak. nagistayan napunno ti escalade. pagawid ko. pagawid mi diretsoak diay laundry room
sinuktak tay hose ken filter. pinataray ko....mayat pa...incycle ko....ready to go met. diyay dryer met barado ti exhaust na. inekkat ko ti hose diay likud sako nilinisan. napanak pay diay ruaur nga kinurikor ko ti kawar...aay apo kunam napunpunno ti kapas. kinaykayak pay ti aglawlaw.

singmangpet ni manong kasla

"johnn....maka man" kunana nga insinyas

" apay nga inaramat motay account ko...dimo imbagbaga...next time don't do it" kunana nga impigsa na bassit.

" umalisak to no next week ..isunga sika ti makaamod tuyen...ibatik kinyam tay plastik tano paggastuam" kunana.; ala mayat a tano magatangak ti pangtarimaan ti balay.

"aay ... pacheck ko gayam tay trak"

"ninnnn...ninnnnn....i'll have my truck inspected"

" can i come...please" kunanamet ni sarah; there goes the masscom girl

" ninnnn....wannna come" kunak met

" nooooo.....i'll take a rest" nasadsadut nga insungbat na

nadanon mi ni manong bob ilokano met isuna. inspection ken transmission flush $175 met ti siningir na. agawis met nga agay-ayam ti potpot golf....uhmmmm ni masscom girl.
madalanan mi met.

"how much....$10 dollars" kunak

" don't worry ...i know the guy that works there" kinunana

nalaing nga agay-ayam daytoy nga haoli. adda pay pabdungpardungpar na. diyak ammo man ngem panay met ti pugiit na ammo nanga addaak diay likudan na wenno kasta nga talaga ti golf get closer to the ball and putt it firmly. urayla makitak dagiti kagsaaran na...heeeh. ..ni nakaberdie

"yeey...johnnn...uhmmmm" nga inyagek na, apan koman binagkat sa inin-inut ko nga pinaguyas ko ti barukongko

"aaah...that's so goood ...johnnn "

" lets go home ...i'm tired and i'm going to wash clothes today" kunak nga pambar ko.

nagawid kami, nangrugiak ng aglaba, sak napan diyay kuartok nga agpainana. naduktalak nga awan ni nin, awan met ni manong ta nakitak tay note diyay ref ti kunana " me and dad watch movie at circle" well, me and masscomgirl. kasla mapudotanak isunga napanak agdigus, punnoek man toy jacuzzi sako pinataray tay pugpugsit na. pagamuam apo.

"hey johnnnnnn can i ...join you" inlalailo na

"ah..aah...come on in" kaslaak met madugmel idi makitak nga naka string bikini ti puraw pati ngato. nakita na nga nakadekket ti matak ti pinagbaetan takkiyag na. apan na sinipat tay danum uray la makalua dagiti matak a maparsiyakan. apan koman tinukmaan isuna .

"okay try it ..." iggem-iggem ko ti dua nga ima ngem nagtiritir, naibbatak sanak nirakep
nalpas ni ilokano addaak uneg ti danumen apo. atala maguyguyod kon idi.

"aaay..." naguyod komet gayam tay pandiling na; kitam inaryaan nak..hehehehehehehehe

(wink from ilokano kamaaina)

uhmmmmm....daytoy ni md ...silulukag dayta manong ngem innak pay mangmalem ituloy konta dikayo maum-uma ala wen.
hey bra no kin do dat i'm in da middle of da kind n u go ba bye... no wenbra for you...primo maybe 

" john that's not fair.... gimmme" kinuna ni sarah

kaslaak la nakoryente nga inibbatan diyay pandiling na. timpaw nga inalun-on ti agkibkibbuar a danum. naburek isu nga maaninaw ko laeng dagiti ilimlimed nga pintas ni masscomgirl, uray no maar-arakup ko baliwala kinyana ta ugali katutubo ti nag-naed ti panpanonot na. nupay no kasta adda pay met tay rikna na nga maipulagid a bassit nga bain no maiparang a lamolamo. lumabbaga met ti pingping na.

" now you saw everything ... you like it?" inyarasaas na

" ah...ha..ha ... sorry i didn't mean it ... i'm just trying to breath some air... i didn't see that much...anyway...i'm...i'm gasping for air... you almost drown me there ...girrrl"

" ooh!...aah!.. sorry john.... come here...tssssuppp"

inyarakup ko met dagiti takkiag ko nga kasla malupoy ti pudot nga runrunawen na amin nga sao nga saan. insakkawil na met dagiti saksakana kinyak nga nangaramid kami ti maysa a rama nga agpatawpataw ti jacuzzi. naiyan-anud metten dagiti rikna mi nga mangnamnanam dagiti rimat ken gilyaab ti pudot ti bagi. diyak nasipsiputan nagtalaw manen dagiti lupot na kasta met siak nga sumarapa ti ayat ti daga. umarambuyog nga asug ti rumkuas nga kasla na paattiyanan na ti jacuzzi nga tinuleng na ti lubong ti agdama. kaslaak la sida nga natirwan pana nga agtigertiger sa pumusay nga alun-unen ti danum. 

"aaaaah!....saraaaah" naibel-ak nga sarita nga nangburak ti ulimek ti aglawlaw. kunak manno ginin-gined na pay ti balay ta adda nanabtuog diyay baba.

"anybody hommmee....johnnnnn....saraaaah" nimet nin gayam singmangpeten. limmagtuak a kas kangaroo... inalikamkam ko dagiti lupot ko, napanak diyay kuwartok...sak inrikep. rikriknaek no umuli ni nin... ngem saan met...nagpatukar pay ti radyo. pinunas ko ti bouk ko saak nagbado. pinanpanonot ko no anya dagiti saludsod nga sarapaek. immulugak... nakitak met ni nin nga nakaidda tay couch nga irid-ridep na:

"nin... how areyou... is the movie okay" inlukag na dagiti kurimatmat na nga kitaennak agpangato agpababa ken umisem-isem...monlisem met tay ipalpalladaw na.

"what..." kinunak

"nothingngngng ... you wanna eat... am hungry... dad was called in by the ship" kunana. 

" okay... let me change my clothes" nagdardarasak nga immuli, nasabet ko met ni sara ta
hallway; apayla unay met ti iiseman na. inarakupnak sana imbisong ti nauneg ken nabaybayag. no adda gayam nagbingayan 'yon adda diyay rikna nga mangreppet amin-amin mo kasla kayo maymaysa ...heeeh.

"... dress up we are going to eat" inyang-angaw ko nga kininnit tay lapayag na
"oooh! ... that hurts" nga insadag na

saanak mairuam kadagiti kawes ti daya. kayatko shorts ken tsinelas ngem adda met tay bain ko ta naka-ispoting met dagitoy kakadduak, isunga nabanbannogak nga mangsarsarak tay agmaymaysa nga pantalon ko nga nangisit ken shirt ko nga puraw nga adda logo na nga dua nag-arko nga tangkay ti saleng nga sarsarapaen na ti crl. pinadas ko met tay nangisit nga batospor (rocksport) nga inted ni nanang idi kapasngayak. ala! mayaten ni balongen.

idi makitak ni sarah... ni addan samet maikanem nga rikna(sixth sense) toy basang... puraw met ti impangato nga poloshirt ,adda pay sabong nga nalabaga tay ngato nga kannigid, sa nagpantalon ti rutabagi(bodyfit) nga birdi ken vans nga puraw... masscom girrl...uhmmm...naka- aldapara(sunglasses)... nangisit insigud.

" look aaat... youuuuu....girrrrl... something new...haa!" kinuna met ni nin

"ah! ... the sun is up so i have to divert those uv's" inngisi ni sarah

" girrlsss... i drive... if you don't mind" impaunak

g35 ti adda diyay ruangan isunga isu ti aramaten mi. nagtugaw ti sarah diyay likudan ngem binatugan na tay sarkutit(rear view mirror) tano maperreperreng nak, ikiddakidday na pay no kitaek tay sarkutit. ni nin met tay kaabay ko nga nakapantalon ti maroon ken rosas nga shirt; siak la ti saan a naka-aldapara...

" shall we... girrls.. where you wanna ...go" nakangisi met dagitoyen

sinungad ko ti 64 east tano mariknak tay pigsa ti ni insan(g35). no sagpa minsan kala makapadas dagiti napintas a banag kasla ngay umasog tay gagar mo nga ....eeeh..i wana try this bagay...anya giyemm. insigida pinasanengseng ko ti pilid na. rimmuar kami ti 264 west napan kami brambleton avenue, dua pay nga rikus adda kamidiyay panganan ti japani. naulimek daytoy a lugar dagiti uni ti panagluto ti mangmangeg mod toy... taka..taktak ..taktaktak...swaaasss.

nagtugaw kami ti kannawan nga suli; ti likudak ket diding asideg ti emergency exit, makitak amin nga sumungad. adda kannawan koni sarah. kuwadrado ti lamesa naakaba ti tengga ket pudomesa(grill); mabalin tigpapat ti maysa nga igid. ata laeng ta saan da irugi ti agluto no awan pay ti innem nga katao; magastuan da ngata no agmaymaysaka. ngem adu ti um-umay ditoy, no biernes saanka makastrek, reserba laeng. umasideg tay haponesa nga nakakimono pay ti puraw nga adda arkos na nga gansa nga nakakagat ti rosas a naibatog tay kannigid ti barukong na, diay mata ti gansa ket butones na met nga akinbaba. diyay bulsa namet ket naikustot diyay payak.

" can i interest you with our finest wine collections"

umorder ni nin ti merlot, reisling kenni sarah met... duty drayberak ... very sweet tea kunak met, supas and salad ti rinugyan mi. naguray kami bassit kustokusto nga naibus mi tay supas ken salad idi agpakita tay tagaluto.

"good evening ladies and gents...welcome ...to our finest restaurant in eastern seaboard... we have at least one for every major city of usa as well a japan... my name is nakatawa 
from yukusuka... lady in white you have shrimp, beef and veggies same with the gent.. what's your name sir?

" john from waipahu, hawaii"

" aah! kamaaina... i once cook at outrigger braaa... the lady in red ..ooops pink ...you have steak medium rear... what's your name ma'am"

"nin from here... and this is sarah .... same place" intudo ni nin sarah

agkanaltaak ti pamatyan na, ipallapalladaw napay tay kutsilyo ken tay panakbiling na ti lutlutuenna . nagluto ti pasayan sana 

"okay nin... open your mouth" aay nalaing kustokusto idi inpalladaw na... naisyut...uhmmm.
" sarah ... you too ... kanaka" ooops ... sabali ti nagdiswan idiay met nagbaetan ti ... naaryek pay nga nakalagto mas lallalo nga umuneg.

" johnnnn... take it outtttt" kitakitaen nak met ni nin... idi gamgammatak koma ket ti kunana tay managluto " you don't eat my food with your hand ... use the mouth braa" aay ... apo nalukon.

" go johnn...go johnn... gooooo ' kunana da met dagiti katugaw ko. kinitak ni sarah kenni nin...adda diyay tuleng nga arasaas nga naipul-oy ti rimat nga kunana..." go balong... narabaw dayta a kulluong" pinasangok isuna kinyak sak binatok nariknak ti bara ti agsinnumbagir a pingpingko, pinadas ko nga sultupen ngem nagpadalem.

"goo...gooo...john... gooo" kunada met. limmung-awak, niluktak ti dua nga butunes na tano saan maisagud tay bigbigko, binatok ko manen tatta talaga nga inrareb ko sako sinultop... apo naala. timmakderak nga ipit-ipit ko ti bibig ko. saak nagdumog

" way too..goooo...john" kunana dagiti katugaw mi ken dagiti karruba pay. insublik nga inrikep dagiti butunes sako inagekan isuna.

"thanks..." inyara-saas ko. inikkan dakami pay ti dinner for two nga gift certificate. inted ko kinni sarah. pinatakder dakami nga dua ngem inawis mi met ni nin, timmulag met, saka mi nagdumog.

nabnabsugak agraman dagiti kaduak, maayatan kami nga rimmuar rakeprakep dapay ti agsinnumbangir nga imak nga nakaperreng da kinyak... tumangtangad da kinni balong.

"tssuuupp...tsssuuup...thanks girrrls... you made me very happy today " inagekak isu da nga dua. nariknak nga no adda dagiti darikmat nga maiyaw-awan mo ti bagim a taripatuen ti aligaga... apo anya nga imas nan... sigi padasen yo kakabasat.


daytoy manen ni md. ala ngarud agan-anus kakabsat ta mapagsilposilpok tonto met toy estoryakon... anya. kadakayo a madayaw nga amang daytoy a balikas saandak sipsipaten no agar-aramidak ti baro a sao a pataros to

paset VII

"yeeeey...yeeeee" iwarwaragawag datay "dinner for two" nga inted tay haponesa. nakibaetak met kinyada, inigpilak dagiti sekseko da. agsalasala kami paturong paradaan.

" on my count ... kick your left foot.... one kick .... just tick on odd number... three ... tararan tan... five.. dan dann..dan kick" inyarigko.nagragsak kami apo. pagamuan nagpaebba ni sarah. makaimun met ni nin. limmagto met nga kumarab-as.

"girrrrrl you know what you did..." kinuna ni sarah ta nalupisak kami nga tallo. agkatakatawa laeng isuna. subli kamin manen tay linya.... tara ...ra ran kick ...tantan ..kick. asideg kami ospital sinarungkaran mi ni nanang na. mayat naekkat tay oxygen nan, adda pay nakatudok nga pangpalapsat. nakusnaw kudil na nga naka-in-innayad nga agkutkuti. marigatan pay mabigbig na kami. adun sanga agas nakalauk. napanonot ko pay tay kasinsin ko nga nalmes suero, nabaybay-an da napan abaga na, nagpusay.

adda nasangpetan mi nga ammok panagruprupana, nakitak diyay vietnamese restaruant idi kaduak ni nang. dinak dinellaw ngem pinerreng ko tay mata, inpatulod ko "anya ar-aramidem ditoy mokong" nga inbibig ko.ammon sa ni nin ta nagkita da nga nabayag.
di naibturan ni nang nga ingato dagiti ima na idi umalis.

nakitak adu nga pinoy nga nurses agsisinallupang dad ta ruangan. kinasaritak pay pangasinan tay maysa. nadamag ko nga sangapulo nga tawen nan nga agub-ubran.
napintas kano parabur(benifits) ken asideg. aw-awisen nak kapasngayan tay inuna nga anak na ta nasaok nga toy sumaganad nga semistra sumrekak odu(old dominiun university, norfolk).

nadamag mi nga no saan agbalbaliw pardas panagimbag maysa pay nga domingo makaawiden. ingatangak man suduko tapno saan maburibor panonot nga agbuybuya tv. wen ... diyay nalaka.

" bukas na kayo babalik kasi... may procedure gagawin kami sa kanya" kunana tay nurse. ay... anya pay ... inawis dagiti bellas abagatan...apan kami agliwengliweng. adu pay gasolina ken di pay nagbabaw tay tarigagar nga ...go...go...go..hehehehehehehe.

nangbirok kami pagparadaan, awan libre nga lugar ditoy. kaasidegan tay mall tay lakay nga kunana "i shall return". ngem tatta ammo kon no apay kayat na agsubli... uhemmm...uhemmm. lumpia wenno pinapaitan? maka-ammo kadta manong.

dinalyasat mi rengrengat dagiti nanglakayen nga binato nga babbalay, adda pasalaan, pannanganan, pagbuyaan sine, pagbuyaan . napintas tay simbaan nga inaramid da a panganan.nagpintas inuneg da uray dadaan tay sango da. kunam la no namuros da bitwen sada insabsab-it aglawlaw. nalinlinis pay.... naka-unipormi dagiti saguday da ken nadaydayaw . kaaduan da kadi estudyante nga mangbirbirok gastaen da no serrekan, adu pay estudyante nga aggapu eurupa kaaduan russo nga agub-ubra, parti kano pagadalan da a english wenno sociology. agkara-iwaris dagiti agtutubo, kaaduan nabarbattek.
simmrek kami tay maysa nga pasalaan aaay! apo makariing nga tukar ... ma kind da music bra. diyay ko inulaw ti bagbagik... nilipatak amin... agpatawpatawak tay tukar nga agkanabtuog. kasta kinni sarah ken nin. marikna la nga agpudot pati lapayag ko. sagpaminsan adda umasideg kayat na makisala... sigi latta ... mi baile esu baile ...vamos... tanz mit liebe.

aggiyanak tay tengnga sa agkuti kami nga in-indayunen agtuttubo nga tukar.agidgidagid nga nuang kunaen dagiti inapong ko ngem dayta nga ugma a pamatyan mi. inngatok tay im-imak iparangarang ko tay agek aligaga, kabaddek samiweng nga makatuleng... mayat latta giyyem. saka mi sumardeng no uminum wenno mapan agpalayus patyas. dimi payen mapoutan no adinno dagit ramay tay relo. aginggat nangngeg kon :

" last drinks in five minutes... come...onnnnnnn.... filller .... up girrrls.... boyyyyyyssssssssss".

makitak dagiti ruprupa dagiti kaduak ...apoo... kaulep-ulepan... ayan... aglalo aglayos tay agua pataranta nga sagut dagiti malidliday nga prinsipe ti taaw. mawaw pirmi tay karabukub da , nagbalinak pay giyyem da ta pinalubusak sagpaminsan makisala da.

"heyyy...johnnnnnn.... bring your girls ..... next timmmmme.... bro" inpukkaw da. napintas nga pagunna-unnat tay sala nga napapartak. uray la agkaling-etan ka. nasirib dagiti mangimanmandu ingato da tay pudot tano mawawan ka. 

nangbirok kami pangarmusaran... narigat agbirok panganan no kastoy nga oras panagserra. immadayo kami bassit... napan kami tay lugar nga ilagtok(ihop).

"how many in a group sir?" kunana tay waitress, saanak nga nagdirdiritso tatta. insinyas ko uppat. naguray kami diyes minutos sa nakatugaw kami. nangalaak western omellete nabisinanak kasasala... kusto dayta tano maturog nga agtultuloy malem... eh bigaten. nangala da pancake, iklog, tiyan ti baboy, pandebara ken nasam-it nga tsa....aaay! mayaten.

"girrrrllllssss.. you're awesome tonight... we will do this one often... what do you think"

"sure...not on school days though... we have ... loans up to the nech....heheheheheheh" kununa ni sarah

" once or twice a month... won't hurt ha" kunak met

pagammuan naanninaw ko ni ni papang ni nin. anya ngata ar-aramidan nad toy. sursurten na kami. intuket no naka gps toy lugan ammo na ayan mi. ngem nagpakada nga inayaban trabaho. saan nagtuloy immalis insigida. kitaek to no agawid kami. saludsuden nan to. eeeeh! mabagbagaanak manen. saan koma agipulong kenni mamang.... nalpas subliak waipahu.

oh! addan tay inorder mi... naparmek tay bisin ko nasuktan aliaw... umapges payen bugsit ko, ngem manganak latta... alun-unek man saak uminum adu nga nasam-it nga tsa.
mayat duron...

"slow down john... we are not going anywhere... are we nin" inyesem ni sarah

"i'm poff... i want to sleep after this" kinuna ni nin

ni nin kitkitan na tay kanen na, pagay-ayaman na tay pancake. pasaray nakalansa tay balintatao na...uhmmmm... sennaay nga agbalbalay data balong... ayan ngata boyfriend na... diyak dinamag no adda... kanayon nga awan kadi. pinikpikak tay abaga na...

"cheer ...up... girrrl... i know it could get better than this ... you think... we'll go out of state next time... ok ...cusss.... come onnnn....smile for me girrrrrrrrl" ata tay kunak dimo masullatan tay lapayag mo... nagngisi piman... piniselkot abaga nga agsinnumbangir .... aaaah... nabang-aran.

ni masscom girl nakaselsel met tay ipod , agsalsala ta tugaw na... awanen naipakni tukaren apo...biag ay-ayamem no adda pay pigsam tano aguray ka tonto... awan gaway mon ton... bilangem langenen dagiti nagbubukel nga bannog mo. 

"excuse me miss ... can i have a box please" kinuna ni nin

"you want your check" insubad na

inkaskas ko manen. ni sarah nangted tip. nagturong kami 64west... awan unay lugan... bagi mi ken tay pulis nga aglemlemmeng dita sirsirok rangtay. kasangpet mit balay apan ko inarikap tay rabaw ti kobre ti makina tay lugan ni manong... nabara pay... isu diay nakitak idiay... isurat koman no anya ti milyahi na...



ala.. kakabsat agpainanaak pay... sak isurat tay sumaganad. adda pay dua a suratek sa malpas aldaw ko. napanak nangibaot idi kalman ta mayat panawen... diyak nakatiliw billit panay parpar, mayat tay uyas tay prov1x naisalanak tay 18 nga abot. mapa-adayok tay kayok(woods), pintas na tallo kami nga nagbayad pangaldawan... agtudtudo ita ken 40 kanot pudot na.... ami-ayam kumpa. ti ayam o ti. md(thanks, my love for you)

"aaaaaawwwww .... nagsakit met tay ulo kon ... aaay nangaton ni apo init.... hey get up girrrl .... it's ten o'clock" ngem di agriing agbennabennat sa agkulinikon sumelsel manen ules. insauot koman tay kamisitak ken karsonsilyok ta apanak agluto makan ta aggurrood kaunggak. sinirip ko no matmaturog pay ni nin ... awanen tay pagiddaan . kinitak tay banyo awan met. nangngeg ko nga telebisyon diyay baba ken adda aglablaba... awan tao . sinirip ko lugan na adda diay luar. "napanan na ngatan ".

idi luktak balay lam-ek nakitak nakadekket nga papel " went jogging be back in an hour 0930" ... aaay aglutoak man .. adda dagiti delata ... spam .... corn beef.... soup ... adda iklog ... pandibara. mayat daytoy spam ken iklog. niluktak maysa nga lata, sa nagper-akak innem nga iklog. pagamuan sumaganitsiten... napno kusina banglo bawang ken lana mais. impritok met tay pinagsawsawak spam ... ay ket karambola nga ikklog (scrambled eggs) yong. nagtostadoak pandibara. mayat ... kittakittabek .... idi sumungad ni manong gerry .

"naimbag nga bigat yo manong ... nasapa kan sa manong" .... " napanak la nagpariir idiay playa ta nakaturog kayo amin idi agriingak ... dispensar kan ta diyak nakaluto pagarmusaran" naka-isemak latta, apan na sipatsipaten abagak ... maangot ko met ayamuom nan, sa natartaraki nga magmagna playa daytoyen nga mokongen... pati siak bulabulatsingen na ... aaay nagasat ta awan ni auntie ... adadiay ospital pay, anya ngata maibaga na ... no maduktalan na no anya maar-aramid. mabalin nga ammo da ngem awan pakibabalyan ngatan. mabalin aya dayta nga panagbiag.

" manong gerry ... dispensar ta naladaw kami unay idi rabii ... apandak impasyar ... nadanon mi pay virginia beach ta napunpunno dagiti pannanganan" ... " aah awan anyaman na dayta john ... no kastoy nga aldaw a ket rummuar da amin nga agliwliwa dagiti tattao isunga marigatan kayo nga makasarak panganan ... ala sigi ngaruden ta agdigusak pay nga sarungkarak ni auntim intuket no rummuar itan" bali wala saan pay nagbalbaliw tay langa na idi ipaspasagid ko ... hmmmm ... wenno sabali tay nasirip ko , kaing-ingas na ngata. nagalis ni manong a kanayon ... ammo na isungsungbat na, nasimpa panonot na agraman kired na... hmmm manganak ketdi... ayan na ngatan tay tubbog kahil ditoy wenno gatas baka.

sumungad met ni masscom girrl ... flashdance toy dayangen. " come onnnn.... have a bite .... i cook spam, scrambled eggs.. i'll toast you some ... orange juice , coffee or milk" " orange juice would be beautiful and spam n eggs sandwich is super". nagsango kami nga mangmangan, mayat kikittaban na, adda pay paisem-isem nga isaplitsaplit na tay ala mais nga buok na. malagip dagidiay baka mi diay away no mangan da isaplisaplit da tay ipos da abugen datay langaw... hehehehehe ... adda pagpadaan tao ken ayup anya. 

" did you have a good time last night ... sorry i fall asleep in a heart beat " ... ' that's okay so do i, i'm exhausted of all that stuff ... and i'm so full to do anything last night ...hehehehehehee" ikiddakidday na pay nga ikudkud na tay ramay nat mesa. kakayatan na spam sandwich... arub-uben napay tubbog kahil. " you want some more toast ... how about apple ... i got two on the fridge"... " no thanks , this would be enough... then i'll take shower and fix my hair" papanan na ngata daytoy nabanbanogag pay, kayat ko pay aginana... sa kayat ko nga matarimaan dagiti perdi balay. kusto kusto nga sumungad ni nin. " john my dad home ... dina pay inted tay allowance ko" " adat diay ngato agsagsagana nga mapan ospital". .." ni papang mapan ospital ... nasapa unay" intugaw na ,sa nagpanonot adalem. nangala met maysa nga spam and eggs sandwich. 

napan ni sarah diyay ngaton ta agdigus... agkankansiyon pay. pagammuan nagdardaras nga bimmaba immasideg kenni john sa insadag tay ulo na " can i borrow your towel" nagtang-ed ni john, nagtaray nga nagpangato ni sarah. nakamisuot ni nin " anya kunana" ... " aah ... buluden na kano tay maysa nga tuwalya" .... "hmmmmm ... agal-alwad kad ta john" inyesem ni nin. ammo nat mapaspasamak, marikriknana nga naasideg la unay ni john kenni sarah. kadarasan malipatan da pay isunan, isunga madmadi tay riknana .

" john nagayab gayam ni mamang mo ayabam kano .... mailiw ngata" nalagip ni john, nabayag nga saan na naayaban ni mamang nan gapu ta kanayon pasyar, kakaasi piman ni mamang na. nagpatulod payen maysa nga kahon nga macademia chocolate ken uppat nga pinya ngem di pay nagayab tano mapanonot na ket rabii la unayen diyay waipahu umun-una da innem nga oras kadi. intuket no mangipaw-it pay inartem nga ar-arusip, limo ken opihi. idi naminsan nga nagtalaw isuna napan california idiay kada uncle na, nagpatulod ni mamang nat telegrama ... aay ket insigida nga nagayab.

nadamag na kenni mamang na nga agbakasyon kanod toy virginia nga dua nga domingo no kalpas eskuela ta dina kayat ibbatan dagiti tartarekenen na nga keikis (ubbing). dakkel nga sideline ni mamang na... innem da. adda pay gandat na kano nga agpaa-aramid dua nga kuwarto ta iparenta na kadagiti mariniro... sabagay nalawa tay likud balay... mabalin mo mangipatakder apartment basta la palubusan siyudad. sayang no pukanen ni mamang na tay mangga ken avocado. ni manang na met pinaconvert tay maysa nga balay na para kano diyay kunada nga "assisted living", sabagay nurse ni manang. ni auntie maring met kano kusinera.

daytoy sumaganad nga eskuela agadal kano tay kasinsin na nga ni ferdinand idiay standford mangala kano electrical engineering. salsaludsuden ni auntie na no kayat na sumurot diyay california ta idiay da agadalen. madin samet ni mokong ta nakaro kano traffic idiay sa $3<pd>.</pd>65 kanon maysa nga gallon na regular gas. maysa pay mapan ni manong gerry idiay medeterrenian cruise nga innem nga bulan ket kailangan tulong ni auntie na, nakarkaro pay ta di pay naka-ungar panagkadisgrasya. madanagan met ni mamang na intuket no saan nan masango panagadal na gapu kadagitan a sumaganad a 
ibaklay na. saan pay nadamag ni mamang na maipapan kenni sarah... maawatan na ngata wenno ipatibbker na diay kunana nga ilokana tay kayatna... hmmmm 

kaudiyanna agawid kano ni papang na ta patarimaan na tay boarding house dad diay pangasinan ta nadalanan kano f5 nga bagyo. narakrak kanot atep na ken dagiti tawtawa
da. makaisem ni john ta idi naminsan nga nagawid ni papang na sabali met inob-obra na
nga nakadanon kinne mamang na nga nagistayan pinagsinaan da dagiti napalabas. adu kano nga sairo diyay pinas. ngem tatta itugot na ni rose sarsarunuen ni john. isurot na met ni manang rose tay dua nga maladaga na ta agtuloy dakano boracay ken makadomingo diyay baguio... kaduana diay kasinsin ni lakay na nga kaeskuela nat diyay
waipahu high.

nalpas nagdigusen ni sarah kasta met nin. kayat ni nin nga sumurot kenni papang na ngem saan sa agkatunusan diay dua. ipapilit ni papang na nga agdrive isunan ta adda pay dagasen ni manong gerry idiay chesapeake. sumurot latta ... agdardaramudum ni manong ket awan met kabaelan na idi naglugan. pagammuan nagsubli ni manong..." john .... john maka man" nagdardaras ni john nga napan. kayat la gayam paala diyay pinalabada na, inted nat resibo ken kuarta... pati tulbek tay G35. " john, kailanganak dayta alas siyete ti
rabii"

" sarahhhh.... sarahhhh.... you wanna come" .... " later ... i have to fix my nails" ... "okay 
you have time, i have to get ready myself" napan nangpili kamisita ken pantalon ta adda gandat na nga mapan mall ta adu nga "sale" tatta ta asideg panagsasabungen. idispatsa dagidiay dida naitindat lam-ek.

dimmagas ni manong gerry ta flower shop gimmatang maysa nga pungot sabong ken dua nga balloon nga adda nakasurat nga "get well soon ken i always love you". nakaisem ni nin dina ipagarup nga igatangan ni papang na . nagpabungon pay tsokolati. sakbay nga umalis dat flower shop inyawat ni manong maysa nga nalabaga rose kenni nin. apo unay ragsak na met na ... inarakup na ni papang na sana inagekan pingping. "..aaay talaga sika nga ubing... you melting my hea

 
 






 


Title:Ne, Madi met Gayam Dagitoy... 
<b>Ne, madi met gayam dagitoy... </b>

"Earbuds ken music headphones, singaenna ti aparato a tumulong nga agtrabaho iti puso..."

ADDAANKA kadi iti pacemaker wenno naimula a defibrillator? Saan koma ngarud nga ipalubos ti [iPod] earbuds wenno ania man a kita ti music headphones a maikapet ken denggen ti lapayag-- uray pay no daytoy ket diskonektado.

Apay a masinga ti panagtrabaho ti puso?
Naduktalan iti maysa a panagsukisok ken panagadal a ti headphones ket mabalin a mangsinga iti aparato a naikapet a tumulong nga agtrabaho no daytoy [aparato] ket asideg iti puso.

Mamati dagiti dodoktor a nakapaliiw iti daytoy a pagsubok nga insayangkatda a mabalin pay a lapdan ti headphones wenno earbuds ti defibrillator iti panangidanonna iti makuna a "lifesaving shock."

Adda magneto ti headphones. Kuna ni Dr<pd>.</pd> William Maisel, pangulo dagiti doktor a nagsukisok ken nagadal, ken maysa a cardiologist iti Beth Israel Deacones Medical Center idiay Boston ken consultant iti heart device ti Federal Food and Drug Administration [FDA] a sumagmamano kadagitoy a magneto iti headphones wenno earbuds ket nabileg unay ken mangdangran.

Kuna ni Maisel a saan koma a tagibassiten daytoy a ballaagda. Naadaw daytoy basar met laeng iti naisayangkat a pagsubok. Gapuna nga ar-aramiden ti grupo ni Maisel ti amin a pamuspusan tapno maimpormaran dagiti tattao iti dakes nga ibunga ken epekto dagitoy a headphones ken earbuds iti panagtrabaho ti aparato iti puso.

Innayon ni Maisel a liklikan koma ken yadayo dagiti babassit a dekuriente a banag iti asideg ti nakaimulaan ti medical devices. Ken saan nga ipalubos nga iparabaw iti barukong ti headphones wenno earbuds.

Singaen ti headphones ti aniaman a naikamang iti bagi uray pay no daytoy ket saanda a naisulluop iti music player ken uray pay no agan-andar wenno saan ti makuna a music player.

Indatag ni Maisel ken ti grupona daytoy naduktalanda iti panagsukisok ken panagadalda iti American Heart Association [AHA].

Mapattapatta nga adda agarup dua a milion a tattao iti intero a lubong iti addaan ti pacemakers, defribillators wenno sabsabali pay nga aparato a tumulong ken agtrabaho iti puso tapno mamagpitik iti napaspas, wenno nabannayat ken iti regular a panagpitik.

Iti immuna pagsubok nga insayangkat ti FDA iti daytoy a tawen, inlawlawagda a saan a mangted iti risgo ti iPhods wenno sabsabali pay a music player kadagitoy nga aparato a naikapet iti asideg ti puso no la ketdi umno ti panakaaramatda.

Ngem sinupiat ti grupo ni Maisel daytoy a dinakamat ti FDA. Pinaneknekan ketdi ti grupo ni Maisel a makadadael laeng iti salun-at dagiti pasiente nga addaan iti pacemaker ken defribillator iti panagaramat ti headphones. Tapno mapasingkedan a pudno daytoy, nagisayangkatda ti pagsubok kadagiti walo a modelo ti music player iti innem a pulo a tattao nga addaan iti aparato ti puso.

Ti headphones nga addaan iti dagsen a maysa a pulgada a nayasideg iti aparato, masinga ti ngan-ngani maysa nga apagkapat iti oras-- iti uppat kadagiti 27 a pasiente nga addaan iti pacemakers ken sangapulo kadagiti 33 nga addaan iti defribllators. Ket gapu iti panangsinga dagitoy a dekuriente a banag iti bagi, nabaliwan a nairugi ti panagoras iti pacemaker iti maysa a pasiente, napaneknekan daytoy iti pagsubok.

No masinga ti panagtrabaho ti aparato a naikapet iti maysa a pasiente, saan a nasayaat ti rikna ti pasiente ket mapataud iti iregular a panagpitik ti puso. Mabalin pay a masinga met ken temporario nga agsardeng iti panagtrabaho ti defibrillator gapu iti panakibiang ti maysa a banag. Iti kasta, saan a maidanon ti lifesaving shock no kasapulan unay ti pasiente.

Alisto ketdi nga idistansia iti epekto ti magneto manipud iti aparato, ket agsubli ti panagtrabaho ti aparato iti puso iti normal a panagpitik no mayadayo la ketdi ti headphone iti pacemaker wenno defribillator.

Saan a nairaman a naisayangkat iti daytoy a pagsubok ti dakdakkel wenno naikalawa ken makuna a noise-cancelling headphones. Saan ketdi a nasisita no kasano ti kadakkel ti heapdhones tapno maidanon iti kinapigsa ti epekto ti magneto; uray dagiti babassit ket addaanda met iti makuna a "neodynium" a maysa daytoy kadagiti kabilegan a substansia nga itden ti magneto.

Iti sabali a panagadal a naidatag iti publiko, napaneknekan nga awan ti itden a risgo iti aparato ti puso dagiti cellphones nga addaan iti teknolohia a Bluetooth wireless.

Dagiti cellphones, anti-theft security devices ken dadduma pay nga electronic devices ti nangpataud iti pagamkan ken pagbutngan dagiti tattao iti panagaramat dagitoy a ramramit iti napalabas. Ngem pinasingkedan ni Dr<pd>.</pd> Douglas Zipes, pasado a presidente ti American Colleges of Cardiology idiay Indiana University nga awan ti naduktalan nga itden a risgo iti pakaaramat dagitoy moderno a ramramit iti panagtrabaho ti aparato a naikapet iti puso.

Pammatalged laeng ti kasapulan ti publiko. Ngem adda latta tumaud a saludsod-- kasano ngay ti microwave?

Simple laeng ti nagbalin a sungbat ken solusion ni Dr<pd>.</pd> Kenneth Ellenbogen, maysa a heart device expert ti Virginia Commonwealth University ken panakangiwat ti Heart Association: "No usaren ti headphones, pagtalinaeden iti lapayag. Ket no saan nga usaren ti headphones, saan ngarud nga ikabil wenno iparabaw daytoy iti barukong wenno iti asideg ti maipagarup a nakaimontaran ti pacemaker."

Uray pay gayam dagiti dadduma a bitamina nga ipaunegtayo, saanda a makatulong a manglapped iti panagtaud ti sakit iti puso..
Iti kadakkelan ken kabayaganen a panagadal a naisayangkat, naduktalan a saan a lapdan ti Bitamina C ken E ti panagtaud ti sakit iti puso kadagiti lallaki. Awan ti nasayaat ken pagimbagan nga ipaayna iti puso.

Iti panagadal, naduktalan nga ad-adda a mangted wenno mangpataud iti risgo ti panangipauneg iti Bitamina E. Manggubbuay iti panagdara iti uneg ken pataudenna ti panagatake ti puso. Saan ngarud a natalged daytoy ken agpeggad ti puso.

Iti maipagarup a 12 porsiento nga Amerikano nga agipapauneg iti Bitamina C ken E a suplimento ti bagi, napaneknekan iti pagsubok nga awan ti nalawag nga ebidensia a makatulong daytoy a klase nga agas nga antioxidants iti pananglappedna iti itataud ti sakit iti puso. Makita ketdi a mairisgo ti puso.

Iti panagadal kadagiti lallaki a nalaing nga agsigarilio wenno agtabako, napalubosanda a nagipauneg iti Bitamina E. Ti resulta: nagdara iti uneg ti bagi ken naatake iti puso dagiti dadduma. Kuna dagiti eksperto, awan ti nasayaat ken pagimbagan a naitedna iti salun-at ti puso.

Iti Bitamina C, kuna dagiti dadduma a nagsukisok a tulongan laeng daytoy a suplimento ti bagi a mamataud iti kanser-- a saanna ket a labanan ti sakit. Iti biang ti panagadal kadagiti babbai, dardarasda a mairisgo iti sakit wenno problema pakaseknan iti puso-- saan a malapdan ti panagatake iti puso.

Narugian ti nasao a panagadal idi 1997 a pakairaman ditoy ti agarup 14,641 a lallaki a doktor, agtawen iti 50 wenno nangatngato pay, karaman iti lima a porsiento a tattao nga addaan ti sakit iti puso. Napaglalasin dagitoy iti uppat a grupo ken naikkanda iti Bitamina C wenno E nga inpaunegda a karaman pay ti dummy pills wenno kaingas a pildoras.

Naipalubos kadakuada a nagipauneg iti 400 international units [IU] ti Bitamina E iti tunggal mapalabas ti maysa nga aldaw; naited met ti Bitamina C iti 500 a milligrams iti inaldaw. Kalpasan iti walo a tawen a panagsubok, awan ti nagbaliwan iti kasasaad dagitoy a tattao nga addaan ti sakit iti puso, wenno stroke ken adda pakainaiganna iti ipupusay gapu ti sakit iti puso.

Nagsagaba ketdi dagiti 39 a lallaki a nagipauneg iti Bitama E iti panagdara ken atake, idinto a no ikumpera iti 23 a sabsabali pay iti pitopulo ket uppat a porsiento, naduktalan nga ad-adda a nairisgo dagitoy ti sakit iti puso.

Ania ngarud ti kasayaatan nga ipauneg? Nateng ken prutas...***


Title:Saanen A Naliday Dagiti Rabii . . . 
<b>Saanen a naliday dagiti rabii . . . </b>

Gerry Riguera

Nagkaeskuelaan da Josie ken Edwin manipud Grade I inggat' nagturposda ti High School. Agkarrubada ngamin isu a sipud ti ubbingda, agdindinnagasda a mapan agbasa. Innem a tawen iti elementaria.

Idin ta sekondaria ti papananda, nagtinonganda no sinno manen ti pagbasaanda. Mabalin a nagtulaganda ti sumbrek iti maysa a pribada a pagadalan. Intultuloyda ti panaggayyemda a napanday bayat ti kinaubingda. Nupay saanen a kanayon, masansan ti panagkuyogda a mapan ken agawid manipud ti pagbasaanda.

Saan ngata a naaw-awan nga adda rikna ti tunggal maysa kadakuada ngem tay kunadan a narigat a pastrekan ti nasinged a gayyem ken kinaubingan. Kuna met dagiti dadduma nga awan dakesna no agtinnag nga ayat ti nasinged a panaggayyem.

Ti panagkunak ket nainkabsatan laeng ti kinasinged da Josie ken Edwin ta kasla agkakabsat dagiti dadakkelda. Kagerrato ti innallatiw ken padigo no adda kawadwadanna. Malaksid pay, agsinsinnuro dagiti dua no adda parikut ti maysa ti uneg ti pagadalan ken sinno pay ti makaammo no kanayon metten daytoy dagiti banag maipapan ti biag ken pati payen ni ayat?

Sadala nagsina dagitoy idin ta mapanda ti kolehio. Ni Josie ket napan diay Manila nangala ti kinanars ket ni Edwin, naigasatanna ti nakastrek diay Philippine Military Academy. Patinayon ti panagsinsinnaoda babaen ti e-mail wenno text a kasla agassidegda pay la a pisikal. 

Ti kaasidegda, mabalin latta ti mapan ti balay ti maysa ken maysa uray awan ti pasken a pambaran metten a makisarsarita wenno agpalabas ti panawen.

Idi capping ni Josie, inawisna ni Edwin a nangimatang dayta naindaklan a gundaway. Saan met a makuna a bisita gapu ti kinaasidegda. No dadduma a mairana nga adda ensayo da Edwin ti panagmartsa diay Burnham Park, maysa met ni Jose a mangbuya ti laing dagiti kadete a maymaysa ti bagkat ti sakada wenno ti panagikasada kadagiti paltoogda.

Kalpasan ti panagturposda a kas nars ken umuna a tiniente, nagtrabaho ni Josie iti ospital iti uneg ti unibersidad a nagadalanna ket ni Edwin naibaon met diay Mindanao. Awan ti makalipat ti kinaasideg ti maysa ken maysa kadakuada ngem gapu ta sabalin ti addang ti panagbiagda, in-inut a napugsat ti komunikasionda. Ti la naudin ket isu ti panag best man ni Edwin idi kasar ni Josie.

Ingga ita, baro pay la ni Edwin. Mabalin nga adda ilemlemmengna a riknana ken Josie ngem saanna a naipeksa. Inaklonna laengen a kasta la ti biag ken maysa metten nga abakna ti sugal. Nasaysayaat la koman no saanda nagkaubingan ken agkarruba tapno adda gundawayda koma a nagkatuloyan.

Naglabas dagiti tawen.

NI Edwin ket maysan a paralitiko. Naalana daytoy ti kinasoldadona. Saannan a magaraw ti gudua ti bagina manipud siket agpababa.

Ni Josie ket nalawa metten ti aangsanna. Adda dua a bungada ken ni Benny, maysa a kaobraanna a doktor. Ammo ni Josie ti napasamak ken ti kinaubinganna "ngem ania ngarud, soldado, nagasat ketdi a ta di naidasay." Dayta ti sao ni Josie.

Kabayatanna, kayaten ni Josie ti agsubli diay probinsia gapu ta lumakay ken bumaket metten da Tata ken Nanana. Dagiti kakabsatna ket saan met a nasayaat ti panagbiagda isu a dakkel ti pangnamnamaan dagiti dadakkelna kenkuana. Saan la a dayta, adda met sangabassit a daga a pataltalonda ken bassit ngem napigsa a buy and sell a negosioda.

Nakakalkaldaang ti nagbanagan ni Edwin ta no dadduma, is-isu laeng iti uneg ti balayda ta ni Tatana ket aginaldaw a mapan diay Centro ta adda puestoda sadiay ket ni Nanana ti katulunganna a mangasikaso dayta. Dagiti kakabsatna ket naasawaanda met aminen. No dadduma ket dagiti ubbing a kakaanakanna ti kaaduana iti uneg ti balay ngem subegda met a sadut. Ti la diperensiana ket ti kinaparalitiko ti gudua ti bagina. Ngarud, makabasa, makatukar pay ti gitara ken dadduma pay a kabaelanna.

Maysa nga aldaw, napan ni Nana Flora nga ina ni Josie diay balay da Edwin ket imbagana a napagasatan ti balasangna a nakaala ti bakante a puesto ti kina-ulo dagiti nars iti kabesera. Ti isusungad ti umuna a lawas ti umay a bulan, isunton ti kangatuan a nars diay ospital ti kabesera.

"Nasayaat a Auntie ta umasideg ditoy. Ket ni lakayna?" dinamagna.

"Diak ammo a. Mabalin a sumurot met ditoy a pangur-urayanna no adda met bakante a puesto diay ospital. No awan, ay, ket, mabalin nga ag-private practice."

"Nasaysayaat met laeng a Auntie no sumurot."

<pd>.</pd> <pd>.</pd> <pd>.</pd> Simangpeten ni Josie, ni lakayna ken dagiti dua a bungada. Idin a nalpasna nga iniliw da Tata ken Nanana a saanna nakita ti mano a tawen, insigida a napan diay balay da Edwin a kaduana ti kaamaanna.

"Say hi to your Uncle Edwin," inbilin ni Bernard nga asawa ni Josie.

"Hi, Uncle!" inkablaaw met dagiti ubbing.

"Uy, babbaritodan. Kitaem man la ti panagtulid ti panawen aya?"

"Edwin," kuna ni Josie, "ladingitek ti dimteng a gasatmo." Medio tumaraigid dagiti luana. "Kasta ti biag. Aklonem koma."

"Saanka kadi nga agsao ti kasta. Ammok ti sinerrekko a posible ti amin agraman ti patay. Agyamanak laengen ta addaak pay ditoy," sipipinget nga insungbat ni Edwin.

"Ket kasanoka?"

"Narigat a ta kasapulak ti mangtulong kaniak no agtugawak wenno no mapanak ti wheel chairko."

Bayat ti panangsaramsamda ti imbalon dagiti agassawa, nalaglagipda met dagidi panawen a panagkaeskuelaanda manipud idi elementaria ingganat sekondariada.

"Sabali dagidi a panawen, Josie ta ubingta pay. Kadagidi a panawen, kasman la awan ti umapay a kastoy wenno sino koma ti nakaammo a nakaasawaka ti maysa a doktor a nataer!"

"Apay ngamin a dika nangasawa? Siguro ti panagkunada, data idi?"

"Saan met ngem siguro, kinabaro ngata ti naipalad kaniak."

No mawayaan ni Josie ti mapan diay balay da Edwin a kasla idi ubbingda pay, mapan latta; ket ni Edwin, paitulod met no dadduma diay balay da Josie a naka-wheel chair. Napasublida ti naglabas a kinasingedda bayat ti panagtulid dagiti aldaw. Ni payen Josie ti mapan mangal-ala ken Edwin no maminsan. No saan a mabannog ni Josie kalpasan ti trabahona, masansan a sarungkaranna ni Edwin diay balayda a pakianandingayanna.

Patinayon a kasta ti naaramid. Nagbalittad ti panawen. Sakbay a nagsubli ni Josie iti ili, naulimek dagiti rabii ken aldaw ni Edwin nga awan man la ti makitaktakunaynay kenkuana. Naragsaken dagiti rabii. Paspasakalyanna ni Josie ti gitara, kaduana nga agbuyat' TV. agsaramsam, kaangawna pati dagiti annak ken ti asawana no addada.

Amin a nasayaat a banag ket adda patinggana. Saan a nalasat ni Edwin ti kasasaadna gapu ti kumplikasion.

Saan a nagpaut ti panagsinninged manen dagiti nagkaubingan ngem iti maudi a gundaway, isuda pay laeng dagidi ubbing nga aggayyem.

Saanen a malmalday dagiti rabii aginggana a ti sardam ket saanen a nagsubli

Title:Bin-i
<b>Bin-i</b>

<b>Marvin Acosta</b>


Umadanin alas onse y media iti aldaw. Addaak iti uneg ti library ti Embry-Riddle- Prescott, Arizona, a pagad-adalak. Nakatugawak ditoy sango ti reading table a manglukiplukip ti THE LEADER a magazine ti university. Into pay laeng malem ti sumaruno a klasek. 

Natagari iti ayanko. 

Timmakderak nga iggemko ti magazine ket tinurongko ti peburitko nga Study Room, inagibasak ti nakikinnabla-aw iti naimbag a bigat ken Ariel Calano a napasnek a mangus-usar ti PC iti maysa kadagiti naintar a desk a nakaiparabawan dagiti computer. Kapasigak ni Ariel, idi pay damo mi ti agkita ditoy eskuela a nagsinningedkami. Naka-t-shirt idi iti Respect The Culture, ket ammok latta idin a maysa a Pilipino. Agpada kano nga Ilocano dagiti nagannak kenkuana. Retirado kano nga US Air Force daydi daddyna, a natay, agsangapulo-ket-walon a tawen ti napalabas, Med Tech kano met ni mommyna ken agtatrabaho iti maysa nga ospital idiay Estado ti Pennsylvania a nakaipasngayan ti gayyemko. Managbakassionda kano idiay Vintar ken Dingras, Ilocos Norte a puon dagiti nagannak kenkuana, isu a nalaing nga agsao iti Iluko, ngem padak nga ilimlimedna ti kinalaingna nga ag-iluko. Freshman ken maikadua a semestrena itan ni Ariel. 

Iti iseserrekko iti kuarto naimatangak ti apagapaman a naikurimed a kidag ti luppo ni Jen iti luppo ni Denise a katugawna. Nagdadanun kami manen ditoy idi kalman, ngem awan iti panunotko a madanunko ida, ita, ditoy uneg. 

Pinapungtuak ti lamisaan; adda da met iti suli ti kabangir a pungto, "good morning, Chris!" agarup nagiddan dagiti babbalasang a nangkablaaw kaniak iti naimbag a bigatko bayat ti panagtugawko. Christian S<pd>.</pd> Acosta ti nanumo a naganko, December 25 ti birthdayko; Ian ti matandaanak a pangtawtawag dagiti nagannak kaniak idi adda kami pay idiay New York, ken kasta met ti tawag ni Manong Rayan a kasinsinko nga adda idiay Hawaii, ngem pinabalbalian ni Nanay Marie, nga ina ni dad, ti tawagna kaniak nga Ian iti Chris, ta makariro kano; adu kami kanon nga Ian. Wen nga agpayso, Ian pay ni daddy ngamin, ken kasta met ni kasinsinko. 

Binalesko a kinablaawan ida iti napakuyugan iti naraboy nga isem. Ket naay-ayoda a nakiinnisem kaniak. Adda iliw nga italtalukatik dagiti mata ni Jen, diak laeng ammo no madlaw ni Denise ti naisangsangayan a rimat ti mata ti gayyemna. 

Apagapaman ti panangpalabas dagiti matak kadagiti kakaduak iti table bayat ti panangiplastarko a mangbasa iti inukradko a magazine ti university. Napasnekda a mangdumdumog kadagiti libroda. Awan arimekmek ditoy uneg ti kuarto- daytoy ti pagayatak ditoy study room ta naulimek, saan a kas kadigiti reading cubicle dita ruar a nakaringringgor ita. 

Palpalabasakon iti magazine ti pakasaritaan ni Legendary MIG Test Pilot- Colonel Georgi Mosolov a nangbisita ti Embry-Riddle- Daytona Beach itay September iti napalabas a tawen. Pagammuan binurak ni Jen ti kinaulimek ti kuarto nga ayanmi: 

"Denise, aphay natha no ma'khitkitak that'thoy lha'lake ket makha'are'arakuphenak and... ma'khaag'agheke'nak the bhe'beg ishuna!" 

Iti baet ti pannakasdaawko nga ammo gayam ni Jen iti agiluko, ket adu a rigatko a nangilimed ti rumkuas itayen nga ayek-ekko maigapu iti panangbalikasna iti paagong ti inyarasaasna a sarita-iluko iti gayyemna a balasang. Nasdaawak! nasuroken a maysa a tawenmi nga agam-ammo, ngem ita laeng a mangegko nga agiluko. 

"Ania, adda nalimed a panagayat toy napusaksak a balasang kaniak?" Nasaludsudko iti panunotko. 

Iti abayna, apagapaman a nangngegko ti kasla nakiki nga ellek ni Denise. Inkurimedko a pinaliiw ida; mabalin a nagbiddutak laeng iti panangipagarupko iti nangngegko. Ammok, a kas naesturiadan kaniak iti napalpalabas nga Ilocano ti puonda nga agpadpada, ngem diak sigurado no makaawat ken makasaritada iti iluko a kas kaniak. Maysa laeng ti masiguradok; ditoy campus, ni laeng Ariel ti makaammo a makaawatak ken nalaingak nga agiluko. 

Saanko nga ibain ti kinapilipinok ngem adda aripapak nga agsao iti iluko ditoy uneg ti campus ta amangan no sabali ti panangipapan dagiti makangeg iti sasawek ket madaksanak pay. Ditoy Estados Unidos, nadagsen a basol ti maipapan nga agdisdiskriminasion. 

Ti kinalaingko nga agsarita iti iluko idi ti masansan a pakisubsubangak kadagiti padak nga ubbing idi agnaedkami pay laeng idiay New York a nakaiyanakak, ta dida maawatan dagiti sasawek ket masuronda kaniak. 

Intuloyko ti basbasaek nga article. 

Ileplepaskon ti article a palpalabasak itay dimmenden ket rugian ni Denise ti agarasaas. Diak palabesenen daytoy; denggek a nalaingen ti tunggal balikas dagiti babbalasang tapno diakton agdudua pay. 

"Mha'nang, careful! mhaawatanna the shasawem... nag'khita khan'yak...that tay!" intuloy ni Denise ti arasaasna, "Hmmm! So, yesterday... mhapanka bathroom... pha'pasmo sagidsagidem bhebeg ha? Hihihi!" 

"Hehehe, wehn ah! sa'n lang bhebeg ah...! Shhhh... sardengkha! Khu'duten kha!" nangegko ti paarasaas a timek ni Jen kenni Denise. Iti panangparimrimko kadakuada, nadarimusmusan pay laeng dagiti matak iti panangmulagat ni Jen ti naud-udi, ken iti panangipakurosna ti tamuduna kadagiti bibigna, a kinagiddan ti mamedmedan nga ayek-ekda. 

Napnekak iti nagngegko. Aha! agpadpadakayo gayam a ballusong nga agiluko... nga iti agong ti ruaran ti saoyo, kunak iti nakemko. 

Madamdama pay, naulimek manen ti uneg ti kuarto. 

Intuloyko a minatmatan ida. Napasnek manen ti panagbasbasada kadagiti libroda. Neii! nalaing met ti acting nay, dagitoy a babbalasang, kunak iti panunotko. 

"Let me read this line to you..." arasaas ni Jen iti padana a balasang, adda itudtudona iti katengngaan ti panid ti libro a basbasaenna. "The bharukong, phent'as yeah? Ahp'rusakman! Uray phengpheng; adda single khalednah, yeah? 

"Hihihi! wehn... phent'as pay the bhokset; six pack, yeah, mhanang?" Saan a naalwadan ti samangka sutil a balasang iti panangapirasna ti eppes-seksi a boksitna. 

"Shhh... sardengkha, ah! wehn, six pack!" iti alisto a panangpalabas dagiti mata ni Jen iti baba ti barukongko sa nagpangato, nagsasabatda kadagiti mangur-uray a matak. Apagdillaw ti ilalabbassit ti rupana. 

"Okay, that's it my friend!" kasla napakigtutan, Intangepna ti libro ket inappupo dagiti dakulapna ti nakadumog itan a rupana. 

"Mhanang Jen has a nice book you know!" umis-isem ni Denise a nangibaga kaniak. 

Dakkel ti panagraemko iti daytoy sutil a balasang ta ammona ti agdayaw iti in-inauna ngem isu. 

"What book is that?" kasla aleng-aleng laeng a dinamagko. Kinapudnona ket makataktakderakon a mangkita. 

"Let's Speak Ilocano by Precy Espiritu!" umis-isem latta ni Denise, kasla idaydayawna ni Jen nga addaan iti libro-Iluko. 

"Jen, may I see..." Indawatko, igay-atkon ti tumakder. 

"NO!" kuna ni Jen, a kinagiddan ti panagitangwana ti rupana ket timmammidaw ti apagbettak nga isem, ket nagtalimudok dagiti matak iti inpasirip dagiti nabiag a bibig- dagiti magusgutuak a matmatan a naurnos-napuraw a pamarang a ngipenna. inparabawna ti sabali a libro iti kaittangepna a libro. 

Diakon kinuriro pay ida. 

Nalpaskon ti basbasaek a diak nain-indengan. Awanen ti reggetko a mangbasa ti dadduma pay a naguneg ti magasin, a kas itay serserrekko pay laeng ditoy library. 

Nagay-ayaman ti panunotko iti nanglaglagip. 

Umuna a bulan idi, iti damo a tawenko ditoy nga eskuela ti panagam-ammomi ken Jenifer Guzman, makatawenen ti napalabas, agpartner kami idi iti RC Airplane/ Helicopter Club. Agpada kano nga Ilokano ti puon dagiti nagannak kenkuana, ngem naipasngay idiay Estado ti California. Taga Tapao, Sinait kano ti Doctor a grandpana iti ama. Doctor met laeng da daddy ken unclena. 

Ni Jen ti namaggam-ammo kadakami ken ni Denise Salmo, maysa a Pilipina-Americana, sigud kano a taga San Nicolas, Ilocos Norte ken Queson, Cabugao, Ilocos Sur dagiti nagannak iti balasang a pamatay ti killna iti ay-ayam a volleyball; agnaeddan a pamilia idiay Estado ti Oregon. Aerospace Science ti kurso nga al-alaenna. Agpadada iti kurso ken Jen ngem freshman pay laeng ti Outside-hitter a balasang. 

Aeronautical met ni Ariel, ti kasiglatan kadakami nga uppat nga agpatayab iti eroplano. Masansan nga ipadpadamag no kua ni Denise kaniak nga arem-mata kano met laeng ti pagpatinggaan iti tured ti nasinged a gayyemko. Nagsinningedda maigapu ti aya-ayam a volleyball. Agpadada nga agduyos itoy nga ay-ayam. 

Daytan a, ti pagpadaanmi nga aggayyem, iyangawko la ket ngarud no kua iti balasang. 

Masmasdaaw dagitoy gagayyemko no apay nga electrical engineering ti kursok, saan ket nga Aeronautical wenno Aerospace nga ad-adda kano a maibagay koma kaniak. Electrical engineer ngamin ti nabayagkon nga ar-arapaapen a pagbalinan, kastoy met ti sungbatko no kua kadakuada. Pagaliwaksayak wenno pagliwliwaak laeng ti agpatayab iti babassit nga eroplano. 

Kamengak idi, iti Hawaii Civil Air Patrol, a sanga iti US Air Force, manipud pay idi trese ti tawenko; ket naaddaanak iti gundaway a nagsanay a kas piluto iti babassit nga eroplano. Nagretiruak laeng idi umayakon agbasa ditoy Arizona, iti ranko a First Sergeant. 

Ditoyak unibersidad a nakaala iti lisensia nga agpatayab, dua a bulan kalpasan di maikasangapulo-ket-pito a panagkasangayko. Makatawenen ti napalabas. 

Natungday iti pananglaglagipko ti biag-estudiante iti high school idiay Hawaii itay agpakadadan dagiti babbalasang kaniak. 

Insursurotko iti panagkitak kadakuada. Rimmuarda iti kuarto nga agkinkinnuddot iti batog ti puseg. Apaman a nakalabasda iti ayanko nga agtutugaw, ket inpapaskon ti nangmatmat iti likudanda; kadagiti nasippukel a patong ken nawasnay a lupluppoda a binegkes ti pangileten a pantalon a maong, ket simmangbay iti alintataok dagidi aldaw a panagkadkaduami ken Jen. Masansan idi nga agrisiris dagiti saan a maabbungan ti shortpant a luplupomi no irubuatmi dagiti patayabenmi nga eroplano a controlenmi iti tangatang. Nagkallatik iti panunotko di rimat dagiti natarnaw a matana idi umisem, idi maamuanna nga Ilocano gayam ti puonko; saan ket a Mexican, a kas damo a panangipapanna kano kaniak. 

Nadekket idi ti sinningedmi kadaytoy kasla natubtubay ti pammagina a balasang, kakaasiak la idi mangmedmedmed ti katayko a maigapu iti panakaalino no maimatangak ti nalinis-nawasnay a luppona; ti nalibnos-awanan milat iti make-up a rupana, nabiag-awanan lipstick a bibig; narasay a kidaykiday- agparparintumeng a kurimatmat, ken ti apagdillaw-pudaw a maris ti kudilna. Kangrunaanna; ti saan a managinkukuna, maka-ilocana nga ugali ti nangawis unay iti imatangko... ken agayat iti nalimed kenkuana. Ngem no tumayaben ti panunotko iti napalabasko idiay Hawaii, umluay metten ti essemko nga agayat kenni Jen. Wen, inkarik idin a diakton agayat pay! wen, diakon kayat ti mapaay pay ken ayat! 

Kadaytay laeng umuna a semestre- a maikadua a tawenmi ditoy unibersidad a bimmaaw ti sinningedmi ken Jen. Nabayagen a diak sinarungakaran ti airfield a sigud a pagdandanunanmi. Napukaw ngamin ti interesko iti magusgustuak a pagpalabasan iti oras nga ay-ayam, idi ipakaammona kaniak a saanto unayen a makaum-umay ta adu dagiti nasken a sanguenna nga obra iti pagadalan. 

Malagipko man ita, a dinamagna idi no addan kaayan-ayatko? Ket inbagak nga awan pay, ngem diak naalwadan nga inparaipus idi, a diakton agayat pay. Malagipko man pay ita, daydi nariwet pay a bigat ti Sabado a kaaddami iti airfield, a panangipakaammona a saanton a makaum-umay pay agpatayab. Di met makalawas laeng idi, manipud kadaydi panangdamagna no addan kaayan-ayatko? 

Ngem ania dagitay iyar-arasaasna itay iti padana a balasang? Mabalin siguro a pagprapraktisandak nga agiluko, wenno pagang-angawandak laeng? 

Uray kaskasano, naragsakanak kadagiti nangngegko nga inbatadna itay ket nagalimpatok ti panagarapaapako. Ngem dagus a nasebseban ti naslag a panangparparmatak kenni Jen iti pannakalagipko di nalaad a nagtungpalanmi kadaydi kaayan-ayatko iti high school. 

Nagsubli iti panunotko ti pananglaglagipko itay iti naglauk a namaris-ken-nalaad a padasko ken ayat idi addaak pay iti high school... 

Napasennaayak, kinitak ti relok iti pungua-punguak, agalas dosen iti aldaw. Timmakderak, rumuarakon ditoy library. 

Bayat iti panpannagnak a masmasnaayan nga agturong iti Building 5, nga ayan ti bedroommi iti roommateko, immapay iti lagipko idi rabii a nagidalimanekak kadagiti gargaretko iti closet ti kuarto. Idi laeng la ngamin rabii ti pannakasangok nga urnusen manipud pay idi simmangpetak, nasurok a makabulanen ti napalabas: 

Iti panangisiperko ti bulsa ti inlas-udko a hand-carry iti maleta; sakbay nga i'siperko koma ti nakilas-udanda a dakdakkel a maleta nga inbatik iti panagbakasionko idiay Hawaii itay napalabas a paskua; naigangal ti sobre ti bording pass ti United Airlines. Binasak ti nailanad: Narica Cadavona, Northwestern University- Evanston/ Chicago, Illinois! 

Daytoy daydi inyawat ni Narica iti di naigagara a panagkitami iti Honolulu International Airport, kadaydi luasko nga umay ditoy Prescott, Arizona. Addaak idi a nakatugaw iti asideg ti gate a pangur-urayak ti panagpastrekda iti gate nga umamang iti eroplano idi immabay a nakikatugaw. 

Mailadawan idi ti iliw ti sigud a kaayan-ayatko. 
Kasla ngata met iti marikriknak a mail-iliwan a makipatang ti marikriknana? Ngem nakeltay di reggetna a makisarita ta orasna idin ti iseserrekko iti gate, ket inyawatna laengen ti indardarasna a sinuratan nga envelope ti bording pass- a nangilanadanna ti nagan, address ken numero ti landline ken cell phonena. 

Aggurigurak manen a kas idi rabii. Inyuldagko iti bedko apaman a nakastrekak iti kuartomi. Awan pay ni Karl, ti Hawaiian a taga Kona, Big Island, Hawaii a roommateko. Nulimek iti uneg ti kuarto ket ad-adda a limmiday ti riknak iti pannakalaglagipko iti napalabas. 



Iti panagtalimudok dagiti matak iti uneg ti silulukat a closet, umukuok manen ti iliwko iti sigud a kaayan-ayatko, ket ti la adda a simsimpukan ti panunotko: Idi agayan-ayat kami pay ken Narica, diak maliwayan a matmatan dagiti nalanay a mata ken makaay-ayo a naamo-napudaw a rupana, diak mapupuotan idi ti riknak ket mayesngawko ti panagdaydayawko ti kinaemma ken kinalasbangna a balasang. 

Kas itay madama iti klasek: napasennaayak- a kas met laeng idi rabii a pannakaukagko di inyawatna nga address. Nagdataak iti katre a pagid-iddaak ket immangesak iti nauneg ta nakariknaak iti kasla nagtukel a banag a kayatna iti sumeksek iti arinsakiten a karabukubko. Idi pay rabii nga aringgurigurenak, "kasano kad' a malipatan ti umuna nga ayat? Kasano a malipantanka... Narica? Narigat... narigat ti manglipat, aglalo ta, dinak met sardayan a sutilen ti parparmatak!" naiyesngawko ti iliwko iti dati a kaayan-ayatko. 

Taga Vintar ni Narica, maikalimana laeng iti elementaria idi agimigranteda a pamilia ditoy US. Maikadua iti inaunaan- ti lima a babai ken maysa a lalaki iti innem nga agkakabsat. Mararaem ti pamiliada. Sigud a dean ni daddyna idiay Northern Christian College, Laoag; Professor met ni mommyna iti nagraduaranna a kulehio- ti sigud a Northern Luzon Teacher's College; Mariano Marcos State University itan, iti siudad ti Laoag met laeng. 

Ket limmanlan ti pananglaglagipko iti sigud a kaayan-ayatko. Naggiling a kas pelikula dagidi naslag a buya iti panunotko, dagidi makay-ayo a lagipen a linnangenmi... ken, dagiti nalaad- a saankoman a nasken a lagipen pay. Ket inkidemko. Nabara, ken kasla maraprapa dagiti matak. Iti apagbiit a kanito, matiltiliwakon a kasarsaritak ti bukodko a bagi.... 

"Naslag dagiti aldawta, Narica. Kas man data laeng ti pakaipaayan dagiti rayat' apagsirip nga init iti tunggal agsapa a mangsirap-lawag kadata..." 

"Wen, makaabukay dagiti aldaw. Ammok a kastoy met ti marikriknam a kas ibagbaga dagita napnuan rimat a matam, Hakhakhak! kastoy ti rikna ti damonat' agayat, kunam man!" 

"No man pay masansan nga ipalagip ni mommy nga ubbingta kano unay a sineknan ti ayat, ket saannak ketdi a pinawilan wenno inuyotan a makisina kenka; pammagbaga laeng nga ikagumaanam ti makaturpos iti kurso ti kanayon nga ipalpalagipna... Agarup kastoy met ti madlawko a karirikna dagiti dadakkelmo no mailaw-anak a pumassiar idiay balayyo. Maikatlo a tukadta laeng ngamin iti high school ket nalabit iti panunot da mom ken dagiti nagannak kenka ket saan pay a mapagpiaran ti sinangalta nga ayan-ayat." 

"Ngem itan ket hustoda gayam... adda pagpatinggaan dagiti burayok ti kinaragsak nga adayo iti panunotko idi a mapasamak kadata... Wenno ammom kadi idin a kastoy ti pagtungpalan ti ayan-ayatta?" 

"Apay, apay? Narica... Nasurok a makatawen laeng nga agayan-ayatta, naumakan? Dakkel kadi la unayen a basol di panangagekko iti pingpingmo? Wen damdamagek ita, ta saanko a malipatan daydi kunam kaniak, ayatko, nga: Naituredmo ti agaramid iti binabastos itan, dinto man ket nakarkaron no maminsan! saanak a sarampiting ken saannak nga ipadpada kadagitay kabinbinnisungmo dita ah!" 

"Damo unay ayatko, a nasugat ti riknak... ti pay met inbilangkon a kalalamuyotan a tebbag i-Vintar a bosesmo ti nakasugat... nabiglaak, ket awan man la uray maysa a naisaok a sungabatko koma kadagiti akusasionmo a pannakibisbisungko... apay ta ipalagipmo met man itan? Ket ammom met ti pudnon; ta inlaw-lawagko met idin, a, ti picturemi iti balasang nga adda iti walletko a kunam a kabisbisongko ket kabagianmi, ken nasinged a gayyemko idi agbasbasaak pay iti elementaria idiay Pilipinas? Saankami nga agbisbisong, ayatko... kitaem manen ala..." 

"Ti panagpaut iti dita panagsarsarita ket nadlawko laengen nga adayon a talaga ti riknam kaniak; ad-addan a ni Michael ti matiltiliwak a mangparparimat kadagiti nalanay a matam... Wen, dagiti nalanay a matam, a no, agrimat idi ket umanay a manglapunos kaniak iti ragsak. Ngem ania itan, ta, di kanayon a segsegaak iti tunggal agsapa a perrengmo ket sabalin ti pakaipapaayanda..." 
"Narigat ti manglipat, Narica... Ngem nasken a suruten ti kinapudno... ad-adda a maibagay kenka ni Michael Pierce ta naguapo-nataraki la ngaruden a haole; maysa pay nga honor student- valedictorian met laeng a kas kenka... Ipakaasik laeng... an-anusannak, no pasaray makitanak ditoy eskuela; uray ta makabulan laengen ket agraduartay'ton iti eskuela ti Farrington High School palubos ti Apo." 

Nalukagak iti nalamiis a dapadap ti dakulap iti pingpingko. "You're experincing a high fever. That's why your mind is wandering buddy!" Namulagatak ni Karl a mangap-apiras itan ti barukongko. 

Diak nakaunit' daras. Nagam-amangawak ket nasangpetannak ti roommateko iti uneg ti kuarto nga agsasao a maymaysa! Kababain man! Naimbag laengen ta saanna maawatan ti Iluko. Apay ngamin aya, a gurigurenak a makalagip iti napalabas? Adda babawik a nagidalimanek kadagiti gargaretko idi rabii.... adda babawik a napan nakipaskua idiay Hawaii- no saanak koma a napan idiay ket saankami koma a nagkita kenni Narica. 

Napanak koma laengen iti balaymi idiay New York. Naimbag idiay ta awan ti mangipalagip iti napalabas, wenno idiay koma Pilipinas, napipia idiay ta malipatan amin a liday iti kaadu ti gagayyem a kasarsarita iti kada kanito, kailiwko man ita ti Pilipinas. Idi laengen summer a kararaduarko iti high school ti naudi a bakasionmi. 

Timmakderak, nagturongak iti refrigerator nga adda iti kuartomi ket nagtumarak iti agas ti gurigor. Impalagip ti roommateko a mapanak agpadoctor, ngem kunak kenkuana nga innakto no malpas ti klasek iti alas tres. Kastoy man la ti imbaganan idi rabii; ta idi pay la rabii nga aggurigurak ngem kasla nalainganak metten itay bigat. Kastoy ti biagmi nga estudiante ditoy eskuela; dakami nga estudiante nga agkakabbalay ti agtitinnulong. Buklen ti maysa suite nga ayanmi ti tallo a bedroom, maysa a living room, maysa a kitchen ken dua a bathroom. Sagdudua nga estudiante ti maysa a kuarto. 

Dimaw-asak iti library, manipud iti clinic a nagpadotorak nga asideg laeng iti eskuela. Nadanunko da Ariel ken Denise iti agkaabay a reading cubicle. Diak nagpadlaw kadagiti dua. Napasnek ti balasang nga agbasbasa, a no kuan taliawen-siimen ni Ariel iti nagbaetanda a sarming. Iti baet ti apagdillaw a sagasab a marikriknak a bunga pay laeng ti gurguriguren a bagik ket nakakatawaak maigapu iti aramid ti gayyemko, kasano ket nagadu a reading cubicle a bakante ket napan pay la naki-abay; iparangarang ti gunayna nga isu ti napan dimmanon, sa ita ket awan sa met la ti maur-uray ti balasang no di laeng iti panangparparimrimna, hak! hak! hak! agpayso la unay ti masansan nga ipadpadamag ni Denise kaniak nga arem-mata ni Ariel; agpadakami latta iti style idi siak ti nagayat. 

Rimuarak iti library a di nagpakada kadagiti dua. Agawidakon iti kuartomi, innak agdigos, agagas ken aginana. 

Tengngan ti rabii itay riingennak ti bisinko. Saanak ngamin a bimmaba a napan nangrabii iti cafeteria itay sumipnget; nga itan ket nangrikepen. Iti panagsaramsamko kadagiti makan nga adda iti uneg ti refrigeratormi ken Karl ket nalagipko ni mom, nga no adda koma ditoy ket isu koma ti mangtaripato kaniak, ita, ta agsakitak. Kailiwko ita ti nadungngo nga inak, ni sigud a Winnie Rose Sevilla iti Quezon, Cabugao, Iloco Sur. Agdama nga agnaed ita idiay Oahu, Hawaii. 

Agtatrabaho ni mom iti Hospital ti Kaiser Permanente a kas maysa a nurse. 
 



Nalipatak a tinawagan ida ken nanay. Kanayon a malem no kua a tumawagak. Ngem nakaturogak met ngamin itay malem. Nalipatak pay ti naglaba kadagiti namurengak nga arruatek gayam! 

Aglabaakton no bigat. Pinidutko ti cell phoneko ket rimuarak iti kuarto, ginangatak ti silaw ti salas ti suite kalpasanna tinurongko ti tugaw, nagtugawak iti sofa apaman a nadanunko. Tinangadko ti wall clock, alas onsen iti tengngat' rabii, nagkuntar ti panunotko; alas nuebe pay laeng idiay Hawaii. Tinawagak ni mom, nabiit ti kiriring ti telepuno sakbay a napidut ti auditibo ti bangir a pungto ti linia. Ni nanay Marie ti adda iti linia. Magagga-garan ti boses ni grandma a mangkumkumosta kaniak. 

"Balong, dika pay naturog aya, ket rabiin dita ayanmo?" 

"Kaririingko laeng nanay... ni mom, aniat' obrana?" 

"Agdigdigos... yuraymo biit." Sungbat ni grandma a saan sa maibus ti iliwna makisarsarita. 

Ni nanay Marie ti kadkaduami idi idiay New York sakbay a napan kami nagindeg idiay Pilipinas. Iti manen balayna idiay Oahu ti nagindeganmi idi sumangpetkami ditoy US kalpasan di panagturposko iti elementaria idiay Pilipinas. Nadungngo ti grandmami kadakami nga appokona. Ni nanay Marie ken dagiti nagannak kaniak ti namagtalinaed ti laingko nga agiluko. 

Kuna ni nanay, nakadigoskanon ni mom. 

"My son, apay a siririingka pay met dita...?" 

"Kaririingko laeng, mom. Nakaturugak ngamin itay malem..." 

"Ian, agsakitka?! Sabali ta bosesmo ket!" 

"Naggurigurak idi rabii ken itay malem. Napanak nagpadoctoren. Nalainganakon mom." 

"Puonaykan aya anakko! Ditakan UH nga agadal kunami ngamin kenka idi ket dita met adayo; a, didaka matulungan iti rigatmo ti kayatmo ngamin!" 

"Awan met patayaben nga eroplano dita UH, mom." Insutilko. 

"Ala, Ileppasmo daytoy a tawenen ta ditanto UH mon nga ituloy dayta coursemo," kuna ni mom ket intuloyna, "naywen gayam, my son, adda email ni Narica itay malem, damdamagenna ta phone number ken emailmo; apay ngamin ta dimo us-usarenen di dati a yahoo addressmo?" 

"Mom, siakto ti mangited toy phone numberko. Nalipatak ti passwordna daydi emailko ti yahoo. Mom, saanyo nga it-ited daytay agdama nga emailko wen!" kunak daydiay, ngem awan planok a mangited kadagiti dawdawaten ti sigud a kaayan-ayatko. Al-alisto a malipatak no awanen ti kamyunikasionmi. 

Nagpipinnakadakami kada grandma ken mom itay ipambarko nga innakon maturog. Kayatko a liklikan ngamin a pagpapatanganmi ni Narica. 

Nagtalimudok dagiti alintataok iti bubida a ngatuen-a-masanguanak, sa kadagiti remote control airplane ken helicopter a nakabitin. Simken ti iliwko a mangay-ayam koma ti Piccolo a helicopterko ngem no ket malukagko dagiti padak nga estudiante a matmaturugen kadagiti kuarto. Nagkallatik la ket iti panunotko ti iliwko nga agpatayab ti remote controlled airplane dita airfield no bigat. Aldaw la ti Domingo ti nakarruaman a papanmi iti airfield, manmano ti mapan iti aladaw ti Sabado, a kas inton bigat. Nabayagen daydi naudi a papanko, nadismayaak ngamin idi saanen nga um-umay ni Jen a partnerko. 

Alas singkon iti agsapa itay makariingak, awanen ti gurigorko. Diak napupuotan a nakaturogak gayam ditoy sofa ti salas idi rabii. Simrekak iti kuartomi, awanen ni Karl, ti roommateko, ngem nasaona idi malem a mapan dita airfield nga agay-ayam ti r/c airplane ket kalpasanna mapanto agshopping dita WalMart. 

Namigatak iti tallo a bar ti Nature Valley - Oats 'N Honey a nayon ti kaaw-awatko idi naminsan nga aldaw a paw-it ni mom a ginatangna idiay Costco. 

Kalpasan a nakadigos ken nakapellesak, dinaw-askon ti nakabitin a Solo Star R/C airplane, ken ti Kuntrolna. Innak man agpakpakatawa dita airfield. Beginner's Airplane ngamin daytoy eroplanok ket umunay la ket a pagkakatawaandanto no makitadak dagiti kakadua iti pagpatayaban, a para kadagiti agsursuro ti patayabek nga eroplano. 

Sangapulo laeng a minutos ti kaadayona no pagnaen ti disso ti pagpatayaban. Adun ti padami nga estudiante nga agay-ayam iti airfield itay dumanunak. 

Iti panagturongko iti runway manipud iti Frequency/Channel Board a nangibulsaak ti #40 a cardko a mangipakdaar iti kadduami nga uma-ayam nga ti usarek a frequency ken channel ket 72MHZ-CHL 40; nasaripatpatak da Jen, Denise ken Karl iti saan unay nga adayo, tangtangadenda ti eroplano ni Jen nga adda iti tangatang. Nagpanaas ti barukongko iti pannakakitak ida a naragsak. 

"Napateg ti orasmo kenni Karl, ngem saan kaniak? Imbagam idi a saanmonton a masango ti umay ditoy ta adu ti obram a sabali, ngem adda ka met ita ditoy, AREM!" Ingayemgemko, diak masigurado no ania ti marikriknak; kas met laengen daytay adda karbengak nga agimon ket saanko met a gelpren ni Jen. 

Immadayuak iti ayanda- iti amiananenda ti nagpuwestuak. Apaman a napagandarko ti gas engine nga eroplanok ket inpatayabkon. Iti panaglikosko nga agpabagatan iti tangatang, a ngatuen ti runway, pinasabtak ti eroplano ni Jen nga agpammianan ket nagnaak iti ngatona, nalasin ni Jen ti eroplanok ket naipigsana nga inyikkis ti, "CHRIS DON'T DO THAT!!!" ngem kasla awan nangngegko, pinasarunok manen ti kabalbalik laeng nga eroplanona, pinasirukak iti dandani laeng masagid dagiti landing gearna, ti rader ti eroplanok, makaungeten ti ikkis ni Jen. Barbaro pay laeng ti eroplanona ket saanna la ketdi a kayat a matnag ket mawara iti daga. 

Uray ket matnag ta eroplanom kunak iti nakemko- a kas man dakkel unay ti ikarkaruna a basol kaniak. Inyadayok iti dandani di makita iti ayanmi ti ay-ayamko ket idiaynan nga inay-ayamko. 

Saan latta nga agsardeng ti panagsao-sao ni Jen, kasla siak ti pakaiturongan dagiti saritana bayat ti panangtangtangadna iti eroplanona. 


"Good morning Ariel..." 

"'morning Manong!" 

Kaiyad-adayok laeng manipud iti runway ti inlandingko nga eroplanok itay ag take-off ti twin engine ni Ariel. Adda laeng iti asidegko ti sangsangpet a gayyemko. Addan iti amianan a pungto ti runway ti eroplanona itay naiddep ti adda iti kannigid nga enginena. Kapilitan nga iniddepna ti nabati nga agan-adar a makina tapno balanse ket nalaklaka a kuntrolen. Inturongna ti eroplano iti abagatan a pungto ti runway. 

Nasken nga ipasabat iti paggapuan ti angin ti ilanding nga eroplano tapno nalaka a kuntrolen. 

Nagsardeng iti batog da Jen ti eroplano. Tinaray a napan binagkat ni Denise a nakarabraboy ti isemna ket immayna inyawat ken Ariel. 

Nagkinnablaawkami ken Denise iti naimbag a bigat sakbay a pinanawak ida ken Ariel. 

Nagpatpatang da biit sakbay a nagpakada ti balasang a mapan agsubli a tumipon kadagiti kakaduana. Diak nangngeg ti saritaanda ta napanko dinaw-as ti card nga insaluksokko itay iti Frequency/Channel Board. 

Inpatayab manen ni Ariel ti ay-ayamna ngem alisto a nauma. Malmalday ti rupa ti gayyemko, madlaw a madi ti marikriknana. Awan ti dati a ganaygayna, sangka talliawna iti ayan ti grupo da Jen, Denise ken Karl. 

Kimmuyugen kaniak itay agawidak. Inbagak iti gayyemko a liklikanmi a pagnaan ti batog da Jen, Denise ken Karl. 

Bayat iti panpannagnami ken Ariel iti campus nga asideg kadagiti building nga ayan dagiti kuartomi, inamadko no ania ti nagpatpatanganda ken Denise itay awanak iti asidegda. Kuna kano ti balasang a makagura ni Manang Jen na iti inaramidko. 

Awan nasakit a riknak kenni Karl ngem ni Jen ti kagurak unay. Ket gaput ti sakit ti nakemko ket naiyesngawko la ket ngarud ti kastoy, "Nakaar-arem met ita!" 

Imlek ti gayyemko iti kasta unay... "Agar-aremka ken manang Jen, ala, manong?" 

Diak inkaskaso ti saludsod ni Ariel. 

"Ania pay ti nagpatanganyo ken Denise itattay?" Inamadko manen ta diak mapnek iti naipadamagnan. 

"Agar-arem kano ni Karl kenkuana..." masmasnaayan ti timek ni Ariel. 

Diak nakaunit' daras. Ni Karl, agar-arem ken Den? Kunak man no ni Jen ti ar-armenna. Baka pay ket no ar-armenna isuda a dua. Awan ti biangko ditan ah...! uray man ket armenna isuda a dua! kunak iti panunotko. 

"Dimo pay aya inpudno ti ayatmo kenkuana?" Ti ayatna ken Denise ti kayatko a sawen. Ti intonation ti bosesko ket kasla adda laingko no ayat ti pagsasarit
 




Nabayagen tay panagpinnakadami ken dad ngem kasla mangmangngegko pay laeng tay makapailiw a timekna a no mabalin la koma ket agsangokami nga agpatang iti kaykayatko iti kabayag. No adda man kailiwko unay a kapatang kadagiti nasinged kaniak, ket ni dad. Saanko ngamin unay a nadendennaan ti amak iti unos ti panagubingko. Ta idi ubingak pay a bassit nga adda kami pay laeng dita New York ket adda met idi idiay Oahu, Hawaii, nga agtatrabaho- ta isu kano ti nakasapulanna iti trabahona idi kasangsangpetna a nagimigrante ditoy Estados Unidos. Nagtrabaho a kas maysa kadagiti Electrical Engineer ti General Electric, a naka-base sadiay 2312 Kamehameha Hwy<pd>.</pd>, Honolulu, isla ti Oahu. Nagindeg idi iti balay ni Nanay Marie, ni grandma, a nanangda ken Uncle Elvis a manong ken kakaisuna a kabsatna. Asideg ti trabahona iti Makauahine st, Honolulu nga ayan ti balay ni Nanay Marie. Awan pay dua a milia ti kaaddayoda. 

Agbinulan idi nga umay sumarungkar kadakami ken mom dita New York. Ngem no kano agdal-en idi ti trabahona ket dakami ti bumakasion kada mom- a mangyiliw kano kaniak a kaduami ni Nanay Marie a sumarungkar ken umiliw met kadagiti kakabagianmi iti Oahu. 

Innem laeng ti tawenko idi naglusulos iti trabahona; kasta met ni mon. Idi mapan kamin agindeg sadiay Sarrat, Ilocos Norte. 

Nagsublikami met laeng ditoy Estados Unidos kalpasan a nakaraduarak iti elementaria ti Divine World College iti siudad ti Laoag. Ket nagindeg kami manen iti balay ni grandma. Nagre-apply iti General Electric a sigud a nagtrabahuanna, nagasat ta inawat met ti nasao a kompania, ket indiayada met laeng di sigud a positionna. Naigasatan met ni mom ti inaplayanna a trabaho a kas maysa a nurse iti Kaiser Permanente Hospital, nalabit naammuanda siguro ti napintas a recordna idi agtatrabaho pay a kas nurse iti Brookhaven Memorial Hospital, New York. Kadaydi met laeng a tawen a simrekak iti Farrington High School- a nagraduarak, agduanton a tawen ti mapalabas. 

Nagasatak kano ta maymaysaak nga inanak a dungdunguen dagiti dadakkelko, dagitoy ti masansan a mangmangegko bayat ti panagubingko dita New York, a sarsaritaen dagiti gagayyem ni mom. Ngem naragragsakak koma met laeng no adda kabsatko, a kabulbuloy ken kaay-ayamko; adayo met idi da Uncle Elvis ken Auntie Elsie, a pagpapausan koma a pakikarrubaan ket makiay-ayam kenni Manong Rayan, a bugbugtong met nga anakda. 

Summer break idi. Kalkalpasko laeng ti maikadua a tukad ti high school idi agbakasion kami manen a pamilia idiay Pilipinas. Ngem idi makunos ti aldawmi a nagbakasion sadiay ket duduakamin ken mom a nagsubli iti balay ni garandma iti Hawaii. Nagbati ni dad, ta isu kano ti mangkita kadagiti napanawanda a sanikua idiay Sarrat ken Batac kabayatan ti panagpaayna a consultant iti nasinged a gayyemna nga engineer a mangipatpataray ti businessna nga Uninterruptable Power System [UPS] kadagiti banko idiay Metro Manila. 

Idi laengen agproblemaak iti scholarshipko nga ipaay koma ti US Air Force a naduktalak ti kinapudno no ania ti rason no apay a saan kami nga agtalinaed nga agdedenna a pamilia. 

Kalpasan a naawat ti US Air Force ti medical recordko manipud Kaiser Permanente Hospital a medical insurancemi- a naamuanda ti panakadangran ti ulok [Subdural Hematoma] a bunga ti pannakaaksidentek iti lugan idiay N King St, Oahu, idi addaak pay iti maikatlo a tukad ti high school. Dinungpar ti F150 Truck a minaneho ti nabartek a lakay ti Tacoma P/U truckko nga inpadawat ni Uncle Elvis a luganko; inbabawida ti indiayada a pagadalko koma iti Embry-Riddle University- ti kalalatakan nga aeronautical university iti Estados Unidos, no di pay ket iti intero a lubong. Bulan ti mayo idin ket naladaw unayen a tiempo tapno makasapulak koma ti mangisponsor kaniak. 

Kadaydi nga aldaw a pannakaawtko ti surat ti US Air Force ket isu met laeng nga aldaw daydi itatawag ni mom iti telepuno kenni dad idiay Pilipinas. Nagsarsaritada ket innalak ti extension a telepuno, intugawko iti abay ni mom ti nagdengngeg. Saanak a mabalin a sumawat wenno sumagpaw iti saritaan, ta para kano laeng kadakuada a nataengan. 

Umad-adas kadagitoy daydi saritaan da mom ken dad: 

"Honey, adda dakkel a problema ni Chris... inbabawi ti Air Force 'diay inyawardda idi Awards Night a pagadalna." 

"Mahal, Apay met aya, nga ibabawida ti nalpasdan nga naipaay?" 

"Hon, maigapu kano di aksidentena iti lugan ti saanda a pangitedan ti inkarida a gatad..." 

"Nagdakes metten... a-awan mabalin, Mahal, dayta siguro ti inpalad ti Apo a gasat ni Ian. Usarentayon, a, daydi inregalo ni Kumareng Marizen kenkuana. Sapu-sapo daydiay, total 'su met ti talaga a pakaipaayanna koma... pagkulehionanto kuna idi ni Kumari, di met?" 

Nagrupanget ni mom, naimatangak ti panagayos ti lua iti baby-face a rupana. 
"Puor ti kararuak dayta inregaluda 'ta anakmo!" agsasainnek a nangituloy ti saritana, "ehsss! ehsss! ehsss... ilakok 'diay balay ti New York..." 

"Mahal, saanna a kas kari a malakom daydiay; malakom man ngem maladawton a para iti masapsapul ni Ian... sumublatka pay la'ng 'tay kuarta ni nanang a... a para itoy a tawen." Naalumamay latta nga agsarsarita ni dad. "Saan a problema dayta... ti la adda a pagsangit-sangitam ngamin dita. Pagasaritaantanto... addaakton dita iti arinunos itoy a bulan." 

"Hon, no sapsapaem koma ti umay... ta iyaramidanta koma met laeng iti sangkabassit a party iti panagraduar ni Chris, ta di nakababain 'ti tao..." Narimaten dagiti mata ni mom. 

"Wen, la! Mailiwka manen ket!" 

Saanen a malaplapdan ni mom ti kasla nabisngit a sangabundle a printing paper nga isemna, "Bye, Honey!!!" 

"Bye, Mahal...! ay-aytenkayo unay unay... awan sabalin a naguneg ti panunotko no saan a dakayo..." 

Daytoy ti nabayagen a palimed dagiti nagannak kaniak: 

Ninangko kano iti bunniag ti agnagan Marizen Bulosan. Kuna ni mom ket nasinged nga aggayemda manipud pay idi agbasbasada pay iti universidad ti Santo Tomas. Baknang kano di aswana a retired Air Force, isu ti nangiregalo kaniak idi maikadua a berdeyk iti bank accountko- iti gatad a $300,000<pd>.</pd>00. Daytoy a gatad ti masansan a damdamagek idi ken ni mom no apay nga adda kasta ti kadakkel nga urnongmi iti banko, idinto saan kami met a baknang. 
Kuna pay ni mom nga ar-armen kano ni dad ni Ninang Marizen. Ipapanko a daytoy ti gapuna no apay pimmanawkami dita New York, saan a kayat ni mom nga agkita da ninang kenni dad, ta adda kano balay ni ninang sadiay a bakbakassionanna. Ken mabalin nga isu ti gapuna a saan nga agbayag ditoy Estados Unidos ni dad no um-umay agbakbakassion. Ipagel ni mom nga agkitada ken Ninang Marizen, a taga dita Pennsylvania. 

Ti balakad ni Nanay Marie kada mom ken dad maipapan ti pagadalko ti napatuloy; nga usarek ti gatad nga adda iti bank accountko. Inmanamong met dagiti nagannak kaniak. Isu ita ti us-usarek a pagadal. 

Gapu iti pannakadangran ti ulok kadaydi aksidentek, saanak a mapalubusan iti aeronautical course, daytoy ti pudpudno a gapuna no apay nga inshiftko iti electrical engineering ti courseko. Nasakit man ti nakemko a di makatun-oy ti nabayagen nga ar-arapaapko nga agbalin a commercial pilot, ngem awan ti maaramidak no di laengen iti pananglinglingayko iti bukodko a bagi. Kasdi kuna ni dad: saan a rebbeng a kaladingit ti ipaay ti namarsua... adda kano plano ti Apo iti tumunggal maysa kadatayo a pinarsuana. 


Malemen itay sumangpet ni Karl, kas iti sigud naisem latta toy manangisakit a roommateko a nangkablaaw iti naimbag a malemko; sinubadak ti kinasayaat ti kasingedko. Nangriknaak. Maalak itan ti agbain iti inaramidko itay kadakuada a kalukuan. Ammok a nariknana ti sakit ti nakemko kadakuda bayat ti panagpatayab ni Jen iti R/C planena. Dakkel ti babawik iti inaramidko. Wen umis-isem laeng itay ti roommateko iti baet ti ar-aramidek a kalukuan, anian a pannakaawat, anian a kinasayaatna a gayyem. 

Apaman a nakastrek iti kuartomi manipud iti banio a nangdigusanna, ket nagpadispensarakon kadagitay madi nga i



Nalawagen itay makapuotak. Makaikawa ti kinulimek ti aglawlaw. Bakasionmi iti agmakalawas. Siak laeng ti nabati iti innem nga estudiante iti suite a buklen ti tallo a kuarto. Nagbubuloy a nagpa airport iti Phoenix, Arizona, da Karl, Ariel, Jen ken Denise idi malem, ta agawidda iti luglugarda, malaksid laeng kenni Karl a mapan kano iti kabsatna iti Los Angeles California. 

Agawidak koma met ngem adayo met ti Hawaii. Aw-awisennak ni Ariel; ken uray ni Denise idi bigat di kalman a kumuyog kadakuada iti luglugarda ngem kunak kadakuada a masulitak nga agbiahe. 

Kinitak ti relok iti pungua-punguak; alas sieten ti bigat ti Lunes. Bimmangunak, dinaw-asko a pinidut ti cell phoneko nga agtit-ti-tit iti rabaw ti lamiseta; maysa ti message a simmangpet itay parbangon a diak napupuotan, ken maysa ti sangsangpet la unay. Ti umuna ket mensahe ni Ariel, a nangipakaammuanna nga ur-urayenna ni mommyna iti airport idiay Pennsylvania. Ti maikadua a mensahe a sangsangpet laeng, ket ni Karl, nakadanon kanon iti balay ti kabsatna. 

Rimuarak iti kuarto ket tinurongko ti kitchen, inpapudotko iti microwave ti saimin a pamigatko. Iti lamiseta ti salas a namigatak. Makapailiw met ti adda koma kadkaduana, naliday ti agmaymaysa, makalawasko a kastoy? Nasaysayaat koma no nagawidak met laeng idiay Hawaii, wenno simmurotak koma kenni Ariel idiay Pennsylvania. Iperpermiskon ti agidug iti sofa itay matangadko ti R/C helicopterko nga aramid ti Piccolo, ababa daytoy ta kurang pay a dua kadapan ti katiddugna; timmakderak ket ginaw-atko ti nakasabit nga ay-ayamko. 

Ip-ipankon ti bateria, nga idi pay la naminsan a lawas a nacharge itay agtukar iti Ambient Mode ti cell phoneko, ni Denise ti tumawtawag, kumkumbinsirennak latta a mapan dumanon idiay Las Vegas a taengda ta atendarak kano ti birthdayna ken iyam-ammonak kadagiti dadakkelna ngem kunak nga addanto maminsan a patgak ti kiddawna. Nasayaat kaniak ti balasang, uray masansan a mapagurak gapu iti nakaro a panangsutilko no kua. Nabiit kami a nagsarsarita. Naragsak itay dagti boses a matimtimudko nga ipapanko nga adda laeng iti asideg-aglawlawna; adda pay agil-iluko itay ket immapalak ti kinaragsakda a pamilia, sineknannak iti iliw- iliwko nga agdedennakami koma met kada mom ken dad. 

Kaipadpadissok ti pinaghoverko itay a Piccolo, itay agtukar iti Interlude ti cell phoneko. Ni Jen ti tumawtawag ngem inkalkaliwawengko, ngem dinak sinardayan a tawagan, isu a sinungbatak met laeng, damdamagenna no apay a diak kano subalitan dagiti tallo nga emailnan. Inrasonko met a karri-riingko unay ken masadutak a mangusar ti PC'k ita. 

Adda pauyo ti timekna a nangipakaammo kaniak a damdamagen kano ni grandpa ken grandmana ti nagan ti dadko. Nagsidduker ti kaungak ngem diak inpadlaw; 

"Apay nagipulong ngata ni daytoy nga ampang! kadagiti madi nga ar-aramidek kenkuana?" kunak iti bukodko a bagi. Masdaaawak man! Wen, a, ta kunak man no aggayyemkamin ta nagsayaat met ti panagtungtongmi idi parubuatak ida a gagayyemko idi kalman. 

Inulit ni Jen, a dinamag, ti damdamagen da grandpa ken grandmana kaniak itay saannak mauray nga agsao. Ket ad-addan a napabutnganak! 

Ipaspasarakko ti maikadaua a nagan ni Uncle Elvis. 
"Elmer Acosta," kinunak kenni Jen, ket nagkalma bassit ti butengko itay malagipko a desiplinado, mannakigayyem; a kas kenni dad, ken nasiglat iti Kung Fu ni uncle. 

"Elmer Acosta, kha'no papa..." nanggegko ti naipigsa a sao-iluko ni Jen iti grandpana. 

"Sa'n ngarud nga isu ti sapsapulenmi ken grandmom." Naallingagko a sungbat ti boses-lakay. 

Nabaw-asan ti riknak. Damagek koma no ania a gapu ti pangdamaganda ti nagan ti dadko, wenno ania ti inpulpulongna kada grandpa ken grandmana ngem amkek no agdengdengeg ti lakay iti asidegna ket mangegna ti damagek koma. 

Nagsarsaritakami pay; ta dina met kayat pay nga ibabaak iti telepuno. Ala, nasayaat met, bareng no mariknak no talaga nga adda sakit ti nakemna kaniak daytoy balasang nga agpaparem kenni Karl. 

Alas nueben. Addan sumagmamano a minutosen ti napalabas manipud 'tay panagpinnakadami ken Jen. Daytay butengko itay ket kaludludunen ti ragsak iti kaungak gapu iti panakanggegko iti boses ti balasang. Magustuak man a denggen ti boses-ilukona. Saannakon a kagura, madlawko itay a mailiw met a makisarsarita. Ngem inpambarko nga innak agdigos ta rumuarak a mapan dita WalMart ken Costco nga agpassiar, ta naliday ditoy uneg. Pambaran a gumatang iti abasto. 

Sakbay a rumuarak iti campus ti eskuela ket tumawagak kenni mom, damagek no adda gagayyem wenno am-ammoda a taga San Jose, California. Di ngamin latta mapunas iti panunotko daytay damdamagen ti granpa ken grandma ni Jen. Ammok met ket a pagwadan ti pamilia ni Jen, a kas maes-estoriana kaniak idi; ta no saan, a, ket saan da koma a natatan-ok a dodoktor. 

Napanunotko pay nga amangan no isu ti maysa a rason a saan nga agindeg iti mabayag ni dad ditoy Estados Unidos, ta adda mangsapsapul kenkuana a basaolna. Ammok met ket a nasingpet ni dad ngem di laeng ammo, a, no ada ket umapal ti kinasingpetna. Awan ti mapukaw ti agsakbay. 

Diak man ammo ta dakes latta ti umapay iti panunotko. No ngay pagsayaatan wenno pakaidaydayawan ti amak ti umapay iti panunotko, di koma nataltalged ti riknak ita? Ngem kasano ngarud itatta nga ammok, ket nagliba-kak met a sigud itay damagen ni Jen ti nagan ni dad. 

Awan malagipko a gagayyem dita San Jose; dita Salinas, a, ket adu! ngem diak laeng ammo kenni dadmo, kuna ni mom itay makasaritak. Diak inpadlaw itay a madanaganak, uray kaskasano ket timmalged ti riknak. Tawagakto met ketdi ni dad no mumalmalem; parbangon da pay laeng ita, idiay Pilipinas. 

"Ti la ket adda a panpanunoten" kunak, a kas man adda kasarsaritak iti abayko. Linuganak ti 2005 4DR Toyota Camry a lugan ni mom, nga intedna kaniak a luganko ditoy Prescott, Arizona. 

Ket madamdama pay panpanurnurekon ti Heritage Park Rd a kawatiwatan a dalan nga agturong ti Wall Mart, madamdama agpakannigidakton iti Whipple St, sa deretso ti N Montezuma St a dumna iti mismo a pasdek pagtagilakuan. 

Nalagipko ni Ariel iti iseserrekko iti ridaw ti WalMart, a panakalabasko ti pagbayadan. Nakaisemak, no adda koma ita, a, ket isu man amin ti mangbayad ti gatangekon. 

Mababainak no kua iti ar-aramidenna ngem rigatek met a mabainan no saanko a pagustuan. No dadduma ket aglibasak nga umay ditoy. 

Diak ammo ta mariknak a nakasingsinged ti riknana kaniak, ken kastaak met- ipapanko a kas iti kasinged ti riknak kenni Manong Rayan a kasinsinko ti marikriknak kenkuana; nga adayo koma a mapasamak iti kas kadakami nga agduma iti agpang ti kabibiag- ta baknangda kano, a kas kuna dagiti batchna a makaam-ammo kenkuana. Nadayaw pay, saan a kas kadagiti dadduma a Pilipino idiay Hawaii, nga arig sangsangpet da laeng ditoy US ket didan am-ammo dagitay nangipakastoy kadakuada. Saanda payen ammo ti ag-iluko. 

Ti nakadakdakes nga aramid dagiti dadduma a pada a pinoy idiay Hawaii ket katawaandaka; a kas panangumsi no mangngegdaka nga ag-iluko. 
>>>maituloyto>>> 
 



Nasapaak a nakariing, ket nasapaak a nakarubuat a sumrek iti klase. Apag alas siete pay laeng iti bigat ngem natagarin iti katkatawa, ken maipigsa a pinagtutongtong dagiti estudiante iti aglawlaw, a mangipasimudaag a magag-gagarandan a makisinnukat kadagiti padas da kabayatan ti bakasion. Lunes ita, umuna nga aldaw ti klasemi kalpasan ti nagmakalawas a bakasionmi. Agmaymaysaak ditoy uneg ti kuartomi ta awan pay ni Karl, madamdama a sumangpet, a kas kunana idi timmawag idi rabii. 

Idi met bigat ti Sabado ti isasangpet da Denise ken Ariel. Nagkaluganda iti Shuttle a dimteng ditoy Prescott manipud sadiay Phoenix Airport, mabalin a nagkaurasan a nagdapag iti airport dagiti eroplano a naglugananda. Malagipko a sinutilko ida idi iti: Mr & Mrs Calano, how's the honeymoon? Ngem awan mamaay di sutilko, ta mayat met latta ti iisemanda, kasla mas kaay-ayoda pay ket ti sutilko kadakuada! immapay la ket iti panunotko nga addan nagkinnaawatanda. 

Iti yaasidegko iti ampir ti tawa ti kuartomi, napalabasko ni Jen a magmagna iti ground floor a tumangtangad- kumitkita iti ayanko, ngem ammok a saannak a makita iti uneg- maigapu ta nasipsipnget ti uneg ngem iti ruar ti tawa a sarming. Saan kami pay a nagkita ken nagsarita. Idi malem ti Sabado ti kunana iti emailna kaniak a sangpetna, ngem awan a makitak idi kalman. Mabalin a nagpupok iti kuartoda ket naguldag a nagmalmalem. 

Iti yaadayona iti ayanko, insursurotko iti panagkitak kenkuana a mayat ti bakawbakawna. Naay-ayo dagiti alintataok iti arruatna a maibagay unay iti kasla natubtubay a pammagina. Nakabestida ita iti seda a sabongsabongan a ti layakna ket agingga iti ngatuen ti tumeng. Ket lalo a nagarapaapak iti kasta unay! itay diak maimatangan ti nawawasnay a lupluppona nga inlinged ti nalayak maris berde a napattupattukan iti maris pusasaw a nalabbaga a sabsabong a bestida. 

Nagtalimudok iti panunotko a napanda la ketdi nagturista idiay Hawaii; a kas kenni Ariel, bayat ti bakasion. Ta apay nga adda bestidana a sabongsbongan? Kastoy ngamin ti mapaliiwko idi adaak pay idiay Oahu, a magustuan dagiti turista dagiti produkto ti Hawaii; nangruna ti arruaten, a kas kadagiti bestida, ken T-shirt. Gatangenda uray no nakanginngina ti presiona. 

Rimuarak iti Suitemi itay mapukawen ni Jen iti imatangko. Mapan la ket nga umuna iti library sakbay nga agturong iti kuarto nga umuna a klasena ita a bigat. Surutek iti library; mailiwak man a makipatpatang. Kasman la nabayag daydin panagsarsaritami, uray no makalawas pay met laeng ti napalabas. 

Maipalagip manen kaniak di damdamagen da grandpa ken grandmana, a nagan ni daddy. Mabalin nga adda am-ammoda a dakes-dakes ti ugalina nga ipapanda nga isu ti amak. Segun kenni dad, awan kano ti am-ammo weno gayyemna iti San Jose, California. 

Ad-adda makariknaak iti panagbain; saan ket panagbuteng no maipapan kadagiti inar-aramidko kenni Jen iti nabiit a saan a maitutop. Dumawatakto iti pammakawan. Sapay la koma ta saan pay a naladaw ti amin. 

Bigbigat pay ngem adun ti tao iti uneg ti library. Saan a masapulan dagiti matak iti nagpuestuan ni Jen. Uray ni Ariel ken Denise ket awanda ita iti sigud a puestuda. Intugawko iti maysa kadagiti reading cubicle ket rinugiak a palabasan ti Aviation Safety a sangkaiggemko a magazine manipud pay itay addaak idiay kuartomi Karl: "Sooner or later, your're going to make a forced landing... which is better: water or trees?" daytoy ti saludsud iti parupa a panid ti magasin. Sungbat: Ad-adu a piloto ti mangpili nga idissoda iti rabaw dagiti kakaykaywan. Ngem iti adda iti panunotko: no ania ti madadaan a mayat a pangidisuan dika di isu ti pangidapagan. "Saan a gastaren ti ababa a kanito, saan a balia-balian ti decision... saan nga agtaktak; idisso iti mabalin a pangidissuan..." Nagallungogan iti panunotko; iti iluko, daydi kuna ti maysa a Flight Instructor ti Embry-Riddle. Ket itan, diak mapilit a laksiden ti umun-uneg a panangimutektekko ti naisangsangayan a ragsak ngata ti biag ti maysa a commercial pilot... napasennaayak a makalagip ti natungday nga arapaapko; nga uray inton kaano man saanak a mapalubusan a piloto dagiti dadakkel nga eroplano. Ket ad-addan a napasennaayak... 

Diak mailibak, adda sakit ti nakemko kadagiti mabartek nga agmaneho iti lugan! Nangnangruna daydi bartek a lakay a nagistayan nangutang iti biagko, a nakaigappuan ti diak panakatun-oy ita ti arapaapko... "Apo, Apo A Namarsua, pangngaasim... sulnitam ala, iti natalingen-ngen a panagpanpanunot ti natungday nga arapaapko..." 

Naakas iti pananglaglagipko di nasaem kapadasak idiay Hawaii, itay mariknak ti das-al nga arakup a kinagiddan ti "Good morning, manong" ni Denise iti likudko. Nagpusipusak iti tugawko ket simmangoak iti malikudak itay, nakabestida met iti kas iti arruat ni Jen. Adda iti abayna ni Jen a mangkabkablaaw met kaniak iti naimbag a bigat. 

Nakarimrimat dagiti mail-iliwan a mata dagiti babbalsang ket diak nalissian nga inyasping kadagiti nabasa pay laeng a bulbulong nga iniliw ti tudo iti parbangon, a pagrimrimaten ti apagsirip pay laeng nga init iti pantok ti bantay iti tiempo ti panagsimmo-simmot. 

"'Imbag a bigatyo met, baballasang nga agkalasbang!" inbalesko. Naiturong ti kasla agsalsaludsod a mata ni Jen kenni Denise, napamulagatda nga agpadpada iti siddaaw. Saanda siguro a mamati nga ammok ti ag-iluko. 

Gapu ngata iti iliwko, naarakupko ni Jen a nakamulagat pay laeng ken Denise, kalpasan iti apagdarikmat nga itatakderko. 

"Hmmm... You're speaking Iluko language, ha!" Kinunana, bayat iti kasla panangili-li iti ubing a maladaga a kepkepna kaniak, kasla ad-adda nga immirut ti arakupmi iti apagapaman a tigerger dagiti ramramayna. 

"Hem, hem hem!!!" ni Denise, sumro manen tay kinasutilna. 

"Ah... a little... an Iluko greeting for beautiful ladies like you... and Den!" adda panagbabawik iti nayibbetko itayen nga iluko. 

"OOOooopps!" Kasla nasinit iti napudot a danum, ket immibbet itay mariknana ti diak ingagara a naipakarayam a kannawan a dakulapko iti namsek a patongna. Inguyodna ti ima ni Denise, a nakatugaw gayamen a mangbuybuya kadakami, natudyo a timmakder ni Denise a nakarabraboy ti isemna a mangpalpali-lit latta kadakami. 

"I'll talk to you later, Chris..." kinuna ni Jen a lumablabbasiten ti pingpingna iti bain gapu iti sutil ni Denise. Saannan nga inuray ti sungbatko. Insursurotko laengen dagiti matak bayat iti panagabayda nga aggayem nga agturong iti ridaw ti library. Maibagay dagiti arruatenda iti apagdillaw ti pannakaipangato a takon dagiti agduma a sapatosda. Kaskayo met la naan-anayen a Professor iti taktakderyo, indayaw ti utekko. 

Aggan-ganatda a rummuar ta agpadpadadakami nga adda klasena iti alas otso trenta. Sinarunok ida, nga ti adda iti panunotko ket tay pannakaapirasko ti namsek a patong. Inbuknayko ti mababain nga isemko. 

Alisto a limmabas ti oras- nalpas dagiti klasek ita nga aldaw a diak natektekan, Nalpasko payen dagiti homeworkko. Nalapunosak iti ragsak, iti panakalagipko manen kenni Jen. Kapkapnekak itan ti bagik nga agayatak manen, "Agyamanak Apo! agayatak manen, ngem saannak kadin a, a paldaangan iti kamaudianan; a kas di damo nga ayatko...." inyunnoyko ti dawatko iti Namarsua. 

Nagiddaak iti katrek. Rabiin, nakaturogen ni Karl, a nalabit nabannog iti biahena. Kaun-unegko la unay ditoy kuarto manipud iti salas. Kalkalpasmi laeng a nagtungtong iti telepuno kenni Ariel, naipudnona a pasarabona kano dagiti bestida da Jen ken Denise nga arruatda itay bigat, ingapuna idiay Hawaii iti bakasionda ken mommyna iti tallo nga aldaw. Malagipko la ket ngarud ita, ti immayna indaw-as idi malem ditoy a pasarabona kaniak nga Eco 8 Electric R/C Helicopter. Nabainan ti riknak iti kanayon latta a panagitedna iti nangina a pabor idinto a tallo a box laeng a macadamia ti maipaspasarabok kenkuana no aggapuak idiay Hawaii. 

Timtimbangen ti panunotko no palubusandak da mom ken dad iti iyaw-awis itay ti gayyemko a kumuyogak idiay balayda sadiay Pennsylvania iti umay a summer break. Kayatnak kano unay nga iyaam-ammo iti surpresa ken
 




Umadalemen ti rabii ngem diak pay makaturog. Serserrekko manen ditoy kuartomi ken Karl manipud dita salas ta tinawagak da dad ken mom. 

Maudi a lawas ti April ti maudi a klasemi. Awanen makabulan sa malpaskonton ti maikadua a tukadko iti kurso nga al-alaek. Palubos ti Apo ket addanto pay subranan a para iti maikatlo a tukadko. 

"Saanka a mapan. Umay bumakasion ni dadmo kadayta a bulan, saka awanto ditoy Hawaii?" Kasla mangmangegko pay laeng tay timek ni mom. Ni dad ti immuna a tinawagak itay laeng a nangipakaammoak a mapanak pumassiar iti lugar ti bestfriendko, ket kunana a saan kano a problema ta adda kano met naan-anay a panunotkon. Ngem itay tawagak ni mom, kalpasanna, ket saannak a palubusan a mapan agbakasion sadiay Pennsylvania; idiay ayanda Ariel. Saan latta nga umannugot, uray itay ipakaasik ti lima nga aldawko laeng nga idadaw-asko sadiay sakbay nga agawidak iti Hawaii. Ti rason ni mom ket makurangankano ti aldaw ti manmano a gundaway a panagtitipunmi a pamilia. Napasennaayak. Nagpinnakadakami ken mom a madmadi ti riknak. 

Inay-ayko ti bagik: Napukawko ti kaayan-ayatko... Ita, mapukawko pay ti wayawayak nga agaliwaksay... Napukawko pay ti tiansak a mangtun-oy iti nabayagkon a tinartarigagayan nga ambision; ti kina-piloto... naganninaw la ket ngarud iti panunotko tay panagdisso ti Black Hawk Helicopter iti Prescoot Airpot nga asideg laeng iti Embry-Riddle University, a pagad-adalak itay bigat a nagluganan dagiti padami nga estudiante nga eskular ti US Army. 

Nakariknaak manen iti nalaus nga apal, naapas ti riknak ket sinangbayannak ti lagip kadaydi Awards Night a nangawatak ti certificate manipud iti Air Force, a mangipaneknek nga inawatdak a maysa kadagiti eskularda; maymaysaak nga eskular ti US Air Force iti Farrington High School kadaydi batchmi. 

Anian aya, a ragsakko kadaydi a rabii, ta, ti nabayag a dinawdawatko iti Apo, ken ti nagrigrigatak nga inaplayan ket naipaay met laengen. Di agsarday a panagyamyamanko idi iti Apo A Namarsua... 

Ngem arigna nga inyulak ti nalpaskon nga insakmol idi mapasangpet ti US Air Force ti medical recordko a nabayag nga intantan-tan ti Kaiser Permanente Hospital nga inpatulod. Naukaganda di pannakadangran ti ulok [Subdural Hematoma] a bunga ti pannakaaksidentek iti lugan idiay N King St, Oahu, idi addaak pay iti maikatlo a tukad ti high school. Ket narpuog ti naslag nga arapaapko. Adu a rigatko idi nga inlimed ti nalaus a sakit-nakemko, diak ngamin kayat a mairamraman dagiti nagannak kaniak nga agparrikut. Daydi kasla diak masbaalan a sakit-nakemko ti nagistayan nangtungday ti umayko panagadal ditoy a unibersidad. 

Arinunos idin ti bulan ti May, idi ibabawi ti US Air Force di intuyangda a gatad a pagadalko koma. Adu manen a rigat ti nagpasarak idi ipakaammok iti unibersidad a saanakon nga eskular. Inbabawi ti unibersidad ti gatad nga iyakubna koma iti gatad nga ituyang ti US Air Force. Ket gapu ta saanakon nga eskular, masapul a marebisar ti pannakaurnos dagiti papelesko a nagenrol iti eskuela. Sabali laeng di parrikutmi iti gatad nga usarek a pagadalko, naimbag laengen ta immannugot ni mom kada dad ken Nanay Marie nga usarenmi di $300,000<pd>.</pd>00 a regalo ti ninangko. 

Diak pay naam-ammo ni ninangko; kayatko koma a makita ta iyebkasko ti nalaus a panagyamanko iti kinaimbagna kaniak. 



Nasapaak a nakadigos ken nakarubbuat ta nasapakami ken Karl a nakariing ita a bigat, bimmabaak ditoy library ta makautoy ti agmulmulagat lattan iti uneg ti kuartomi kenni Karl. Simrekak iti peburitko nga Study Room. Kalpasan a nakatugawak ti tugaw iti pungto ti lamisaan a dumna iti ridaw, kinautko manipud iti backpackko dagiti flyers, catalog ken magazine a dinaw-asko iti mail boxko. Immayas ti maysa a flyer iti luppuk ket nagdisso iti sungo ti kannawan a sapatosko, ngem diak inkankano a pinidut. Simmalin ngamin iti panunotko iti kiddaw ni Ariel. 

Sakbay a nakaturugak idi rabii ket ammokon ti aramidek iti parikutko maipapan ti ipapanko panagbakasion idiay lugarda. Wen! Suitikek ni mom, ipakaamokto lattan nga umuna a lawas ti bulan ti May ti maudi a klasemi nga agad-adal ditoy unibersidad; saan ket a maudi a lawas ti April, "hak! hak! hak! maysa a lawas daytan Chris...!" naipigsak nga insao iti ragsakko. 

Kuna man ni Uncle Elvis, a saan kano amin a panagsuitik ket dakes; adda kano met daytay umno a tiempo nga agsuitik ti mayasa a tao para iti pagsayaatan ti kaadduan, nakaisemak iti panakalagipko ti kuna idi ti ulitegko. 

Natungday ti panagis-isemko itay sumrek ket kablaawannak iti naimbag a bigat ti balasang a sutil. Nakabestida manen ni Denise, a kas idi kalman iti Hawaiian Dress iti sabali a maris. Apagapaman ti lanitok ti sileng-nangisit a sapatosna. 

Kabkablaawak ti balasang; bayat ti irugrugina pay laeng a sutilna itay sumrek ni Jen, nakabestida met iti Hawaiian Dress, a kas iti maris ti bestida ni Denise. Nabannayat ti lanitok ti sapatosna iti panagturongna iti pungto ti lamisaan. 

Naituken dagiti matak kadagiti sapatosna. "Ania a klase a panunot ti adda kadagitoy nga aggayem ta amin nga arruatenda ket agpapada?" inamiris ti panunotko. 

"Nhaimbag bigat, Chris, How are you this morning? Kunana nga umis-isem a makipinpinnereng bayat ti panagtugawna iti masanguanak a bangir a pungto ti lamisaan. Daytoy ti damomi a panagsarita manipud idi bigat di kalman. 

"Naimbag a bigatmo met Jen! I'm having a beautiful morning...!" kunak, a diak insina dagiti matak kadagiti umis-isem nga alintataona. 

"What so beautiful...?" 

"Because of your pretty smile!" 

"Hem, hem hemmm! Ahy ayten ka khunam man mhanang..." kuna ni Denise a maay-ayatan. Kas man la ketdin nga isu ti pakaipaayan dagiti kablaawko kenni Jen. Mayat manen ti palilitna kadakami. Ad-adda a makasutil ti tigtignayna ngem iti panagsaona. 

"Really?" kuna ni Jen. Saanna nga italtalek ti sasawen ti kaduana a balasang. Awan maanninawak ita a labbasit ti rupana. Saan a kas idi kalman. 

Diak ammo ti bilangna, no namin-ano, ta adu, ti napaut a panagtugmok dagiti matami bayat ti panangitangwak iti rupak no matektekan ti tengedko a nakadumog a mangpalpalabas ti magasin iti sangok, maimatangak ti diak maimutektekan-naidumduma nga italtalukatik dagiti matana tunggal mailiw-anko dagiti napnuan kaipapanan nga ayat-kiddayko, adda pay madlawko a naidumduma a tignay-kuti ni Denise tunggal agsabat dagiti matami ken Jen. Agsinsinnagid ngata dagiti luppuda iti sirok ti lamisaan? Wen, a, ta tunggal a agtugmok dagiti matami ket kasla matignay met ni Denise. Malagipko la ket ngarud tay natnag a flyer iti sirok ti lamisaan sakbay ti idadatengda. 

Alisto ti panagdumogko a simmirok iti lamisaan ket naipasabat dagiti akinuneg-aginggat' puon a parte ti luppo ni Jen; nga uray inasintaranna a linipit ket nasiripen dagitoy matak, inagawaak a pinidut ti flyer ngem iti panagsanudko a mangiruar ti bagik iti sirok ti lamisaan ket naisab-it manen dagiti matak iti akin kannawan-a-ruar ti luppona; kannigid-a-ruar iti luppo ni Denise, ngem ti naimatangak a nawasnay a nalukaisan a luppo ni Jen ti namagkebba-kebba ti barukongko a gappuanan ti di maleplepan a rag-o toy pusok. 

"Halla, mhanong, sherep ka!" kuna ni Denise ket siniripnak iti sirok ti lamisaan. 

Intanggayak nga ingngato ti flyer a pinidutko, a kas rasonko no apay a simmirokak iti lamisaan. 
Iti panangmatmatko iti rupa ni Jen, bayat ti panangipermisko nga agtugaw, naipasabat ti nasakit nga ikikitana. Nakipinnerengak, ipaneknekko; babaen kadagiti matak nga awan sabali a nakitak no di laeng luppo. Inbaw-ingna dagiti mamedmedan makaisem wenno makaunget ngata a matana. 
Nagpakadaak kadagiti babbalasang ta agapanen ti oras ti umuna a klasek, nabang-aran ti riknak itay makipinnakadada. 

Simro ti kinamitirko, simrekak iti sumaruno a kuarto itay mabatugak ti ridawna. Addaakon iti uneg ti kasumbangir a kuarto ti ayan dagiti babbalasang itay mangegko ti saludsod ni Denise, ken ti sungbat ni Jen, 

"Hahaha! sherep Mhanong Chris private mo mhanang?" 

"Hehehe, Sha'an." 

"Ahm man! Hahaha!" 




"Apounay metten Jen! uray saan gayam nga iranta ti agsirip no umay ti grasia ket umay latta met..." indayengdengko bayat ti pangalistuen a pannagnak nga agturong iti kuarto a pagklaseanmi. 

"No kasta koma met ti umapay a grasia kadagiti im-impek nga ambision...? Di koma naan-anay ti ragsakko ita?" intuloyko laeng ti agsalsaludsod iti bukodko a bagi. Ket narba tay agal-alimpatok a ragsakko iti pannakadanon ti panunotko ti agnanayonto a di maitarayan lagipko; ti natungday nga arapaapko a kas piloto ti commercial airlines. Ti agbalin nga eskular ti Air Force ti ibalbalakad idi dagiti Flight Instructormi iti Civil Air Patrol ti napintas a pagpangalan a para iti commercial pilot. Malagipko la ket ngarud ita nga awan ti problema ti kinasilnug ti makita dagiti matak idi addaak pay iti CAP- idi agpatpatayabkami pay ti single engine Cessna... 

Maapas manen ti riknak iti pannakalagipko idi kalman kadagiti gagayyem nga estudiante nga eskular ti Army, a nagsanay nga agpatayab iti Black Hawk Helicopter iti Prescott Airport nga asideg laeng iti pagad-adalanmi a unibersidad. Adda koma met gundawayko a kas kadakuda... ta ti Black Hawk ket isu met laeng a modelo ti Sea Hawk helicopter ti US Navy, ken, isu met laeng a modelo ti Pave Hawk helicopter ti US Air Force- agpapada amin dagitoy a partuat ti Sikorsky Aircraft iti Stanford, Connecticut. Ti laeng maisab-it a ramramit a pagalaw-pagsiim-pakigubat ti pagdudumaanda. 

Naduktalan ti Federal Aviation Administration a saanko a mabasa dagiti text a mailauk kadagiti agtitipon a nadumaduma a maris. Ket nakumpiska ti lisensiak nga agpatayab iti babassit nga eroplano, a nagrigrigatak nga inaplayan idi addaak pay iti CAP. Dawdawaten ita ti FAA ti medical recordko, ngem saanko a maited ta diak masaparan ti mapan sadiay Kaiser Permanente, Hawaii, a pangeksamenan manen di doctor a nangtaming kaniak idi naaksidenteak, ti interimente a bagik. 

"If you do not return your medical certificate(s) within fourteen (14) days, your file will be sent to our regional office for consideration of legal enforcement action." Minulmulan manen ti panunotko ti di mapunpunas iti lagipko a paset ti surat ti FAA idi naminsan a lawas, a nakaawanan ti ganasko a mangan. Nga uray idi maipatuludkon di suratko a naglaun ti rasonko no apay a diak maipatulod daras ti masapulda a dukumento ket adda latta kintayeg ti unegko. 

Itan, ket addan babawik no apay a dimmawatak idi iti pabor nga isublida koma ti lisensiak. No ammok koma laeng a kastoy ti karigatna ti mangpasubli ti lisensiak, ket uray ditanan... 



Naabutannak ni Ariel sakbay a makaasidegak iti ridaw ti kuarto a pagklaseak. Ket nagtungtongkami't apagbiit. Timmawag kano ken mommyna idi rabii. Saan kano a matuloy ti awisna a bumakasionak idiay lugarda iti umay a panagseserrat' klase, ta nakareserbakanon ni mommyna para iti bakasionda idiay Hawaii, iti kalawasan ti planomi a papanko koma idiay. 

Nagpadispensar ti gayyemko. Insubadko met nga awan nasken a pagpadispensaranna. Kiniddawko ketdi nga anusandanto ti umallatiw iti isla ti Oahu, no bilang ta sabali nga isla ti Hawaii ti pagbakasionanda, ta iyam-ammok ida kadagiti dadakkelko. Masansanda kano idiay Oahu ngem dina sigurado no isu manen ti bakasionanda iti masungad nga ipapanda idiay. Damagennato kano ken mommyna no rabii ket itawagna kaniak kalpasanna. 

Nagpinnakadakami. Simrek iti kasumbangir a kuarto ket simrekak metten iti kuartomi, mangrugin ti klasemi iti Integral Calculus, a maysa kadagiti peburitko a subject. Ngem diak magustuan ti panangisuro ti professor. 

Abus ta diak unay magustuan ti panangisuro ti professor ti lessonmi, dinegdegan pay ni Jen- ta immapay manen tay inpasiripna a pakabuklanna. Isu man met aya, ti pagmaddian ti nawawasnay ti lupluppo ken gurgurongna ta nangatngato dagiti tumeng ngem iti tugaw a mangtapaya ti patongna... uray pinagdippitna itay dagiti luppona ket nasiripko latta ti puon dagiti luppo kadagiti sirokda. Sa ket nasango unay a nagtugaw iti tugawna... ay Apo! 

Nalpas ti klase nga adu ti diak naimutektekan. 

Nasangpetak iti kuartomi ni Karl a mayat ti ellekna. Nabayagsan nga um-umlek ta nakalablabbagan ti rupana. Adda kasarsaritana iti cell phone. Nadlawko a minedmedanna dagiti saritana. Kalkalpasko a nangaldaw dita cafeteria ket napintas koma nga iyildugko iti bedko ngem mabainak a makangngeg ti ibagbaga ni Karl iti selpun, isu a rumuarak. 

Into pay laeng ala una ti umuna a klasek no malem. Mabayag pay. Inyildugko iti sofa ti salas kalpasan a nakasepilioak. 

Bayagko la a nakaidda, ket ti man la nagpaspasiaranen ti panunotko... 
Nagtalimudok manen tay diak masinunuo nga ikikita ni Jen kaniak; tepteppelanna ngata ti ungetna, wenno isemna ketdi? Apay di mamati a simmirukak iti lamisaan tapno pidutek tay flyer? Ingagarak kadi ngarud met ti agsirip... diak la mabainen! 

Apay ta saanna maawatan ti ababa a panangipaawatko itay? 
"Haaaa! ti 3C's, awan nagnaanna?!" naiyesngawko laengen a kas pangay-ayo ti sennayko ti pakaiyababaan ti Clear, Concise, and Clarify. "Hmmm... wan biangko ditan ta ipasiripmunto met ta pusaksakmo... alangan met, a, nga agkidemak a mangpidut ti kayatko a piduten..." inkalintegak ti bagik. 

Nalagipko ni Denise. Samangkautro met! damagenna pay laeng ngamin no nasiripko ti private ni Jen, intunokuan ta isu ti siripek... Nakasingsinged ti rikna ti balasang kaniak adda pagkaaspingan ti ugali, ken kinasutil tay kinubingak idiay Pilipinas a kabagianmi, ni Joyce nga anak da Uncle Roger ken Auntie Clarice Acosta. Panpandaka ken napugpugot laeng ni Joyce iti takderna a 5'2". Kas met laeng ken Denise a sutil; kas met laeng ken Denise a no isu ti masutil ket agrungaab... Isu ti kadduak iti ladawan nga adda iti walletko, ken nakaigappuan ti panagsina ti dalanmi ken Narica. 

Natukay ti agpaspasiar a panunotko itay matimudko ti naganko nga ibalbalikas ni Karl manipud iti uneg ti kuartomi a nakalukat ti ridawna nga ayanna a makisarsarita pay laeng iti selpunna. Nagalingagak... wen, siak ti pagsarsaritaanda gayam! diak la ket inin-inddengan itayen! 

"CHRIS!" naipigsa ni Karl ti tawagna. Rimmuar a mayat ti isemna ket itangtanggayana ti selpun kaniak. "You're in deep trouble my friend!" kinunana. 

"Hello..." 

"Ahna sherepmo?" Urayak la a nakigtut iti kimmurikor iti lapayagko a saludsud ni Jen. Makaunget sa. Damdamagenna ti nasiripko itay bigat? 

"A-awan..." kunak nga insungbat. Maalingagko nga agkatkatawa ni Denise, adda la ket iti asidegna nga agdengdengeg ti sutil a balasang. 

"AHNA SHEREPMO, khunak!" inulitna iti napigpigsa itan a timek a sinaruno ti uni ti napis-it a button ti selpun. Na-disconnect ti selpunna. Nagtalangkiawak, a kas man adda kabutengko iti asideg, ket iti kasla panagam-amangawko a nangyawat ti selpun ni Karl, naimatangak ti gumigis nga isem ti Hawaiian a roommateko. Mayat pay laeng ti isemna ket madandanaganak la ngaruden! 

Apagapam ti panagtigerger ti laslasagko. No maitawag dita office daytoy kalukuak, ita, a, ket umanay a pakaibabainakon, ken maidignay a problemak manen... 

Nasimsimbeng koma ti panunotko ita no nagkidemak a nangpidut tay flyer iti sirok ti lamisaan itay bigat, ta uray ta saan met a narigat nga aramiden; wenno diak koma pinidpidut, ta uray ta saan met nga importante a basbasaen. 

Gangandatek a pagsaludsudan ni Karl a sumsumreken iti kuartomi maipapan kenni Jen itay agtukar iti Interlude ti selpunko nga adda iti siket ti pantalonko a maong. Nagkintayegak- ta ammok ti tumawtawag, ni Jen. Dumawdawat ti wayami nga agsarita inton mangrabiikami dita cafeteria. Kiniddawna kanon kada Denise ken Karl a du-dua kami laeng nga agsarita. Inamirisko ti ayug ti timekna, saan sa met a makaunget; ngem saan a makaabukay ita ti timekna, a kas iti napal-palabas. 

Nagwenak a diak pinanpanunot ti ganabek. Makaammo ditan! Nasaysayaat daytoyen, ngem ta agderetso dita office nga agipulong, ket saan a malisian ti pannakaibabainko. 
\>\>\>maituloyto\>\>\> 


 

Agsaknapen ti sipnget. Immulogkami a mapan mangrabii iti Cafeteria ken Karl. Mayat ti innangawmi bayat ti panpannagnami. Ipupurbarna ti yaatake ti pakigubat nga eroplanona babaen ti panangusarna ti C3- Command, Control, and Communications... 

Sinarunok ni Karl iti iseserrekmi iti ridaw-panganan, inpalawlawko ti imatangko, bassit kami ita iti uneg. Kaykayat ngamin dagiti pada nga estudiante ti rumuar a mapan mangrabii kadagiti asideg a pakagatangan ti fast food. Uray siak ket awanak koma met ita ditoy, no saan a gapu ti kiddaw ni Jen itay malem, ta adu pay met abastok iti uneg ti refrigerator iti kosina ti suitemi. 

Iti lamisaan nga asideg ditoy ridaw, nadarimusmusak ti itutugaw ni Jen iti maysa kadagiti tugaw ti lamisaan- ken ti an-anat a pinangidissona iti medio agpagugo ti linaunna a plato. Naurnos ti pannakpunggos-palikud apag-abaga a buokna, nakapantalon ita iti maong a naasmangan iti puraw a T-shirt a namarkaan iti batog dagiti makaay-ayo a matmatan a barukongna iti 'Embry-Riddle University' Apagpaman ti panagsabat dagiti matami, sinuknor ti awanan isem a perrengna ti kaungak ket nagkullayawak. Naatiw dagitoy matak, inbaw-ingo ti panagkitak iti lamisaan nga ayan da Ariel a madama ti sakmulna iti pizza a matmat-matan ni Denise a kasangsanguna. Iti pannakakita ti balasang kaniak a mapapa-isem iti ar-aramidenna; dinilatannak iti nagsaruno. Nakapantalon met iti maong ken naka-T-shirt iti navy blue ti balasang. 

Nagtugaw ni Karl iti abay a kannigid ni Ariel. 

Simro ti kinasutilko. "Ay-ayatennaka kano ni Den..." inriskubok ti napigsa nga arasaasko kenni Ariel bayat ti naibannayat nga ilalabasko nga aglayon iti lamisaan ni Jen. 

"HUZ... saan ahmo iluko data...!" kuna ni Denise a nakarabrabuy itan ti isemna. "Mhanong, Bhagam pay ah, a- a... bisongek." Saanna latta maisina ti napasnek panangmatmatna kenni Ariel. 

Ammon ni Denise nga Ilocano ti puon ni Ariel. Masdaaw la ketdi ita, no mangeganna koma ti panagsao ni Ariel iti Iluko. 

"Agpayso, ibagak ta bisongem?" aleng-aleng a naisaok. Intugawkon iti malikudanna a tugaw, iti sango ni Jen. 

"Oooops, Wehn...!" inkaritna laeng. Naimatangak ti panangisardeng ni Jen ti panangisakmulna koma ti pizza. Masdaaw la ketdi iti sinao ni Denise. Immakar ti puntiria dagiti matana; ni la ket Ariel itan ti sisiimenna. 

"Den... agpayso a bisongennak no agilukoak?" pagammuan laengen ta natimudko ti inpaarudok a sao ni Ariel. 

Iti sangok, Namatmatak manen ti nalibnos a rupa ni Jen, maanniwak kadagiti matana ti aglabbet a pannakasdaaw ken ragsak! Damona la ketdi a mangegan ni Ariel nga agiluko. 

"Hemmm, hemmm, hemmm...! Ahuhuhoooy...! Ahuhuhoooy...! Den, Bisong bebeg ha? " ni met Jen ti sutil ita. 

Inkagumaanak ti simmango iti lamisaan da Ariel. Nakatakderen ni Denise, ket iti apagdarikmat bisbisongennan ti kannawan a pingping ni Ariel. Nagtugaw met laeng ni Denise iti tugawna ket intaliawna kadakami ken Jen ti nakasamsam-it, napnuan kaipapanan nga isem, kas man kadagitay isemna no kua; a naynay nga ar-aramidenna no makapadisso iti napigsa a banatna iti bola iti uneg ti fist line iti court ti kasupangetda a team iti ay-ayam a volleyball. 

Imlek kami ken Jen iti pannakakitami ken Karl nga al-alawenna ti angesna gapu iti di agressat a katawana, maray-aw la ketdi; ita laeng ngamin a maamirisna ti mapaspasamak. Ket uray itay mapanen mangala ti pangrabiina ket um-umlek pay laeng- timmakderak ta surutek koma, ta innak metten mangala ti pangrabiik ngem inatipanak ni Jen, inlaemnak kanon. Isungsunguna ti adda iti platona a pagbingayanmi. Inseniasna pay ti panagtugawko iti abayna. Adda la ketdi kayatna nga ibaga kaniak, a dina kayat a mangegan ti sabali. Pinagustuak. Naalay-ayan ti kullayawko itay siaanus a nangidiaya ti adda iti platona a makan. Isubokkoman ti maysa nga ilgat ti pizza itay agsao manen. 

"Ahpay, sherepnak? Shersherepem mommy'm?" Arasaas ngem nalimbong a simrek kadagiti lapayagko ti panangsidirna kaniak. 

Inbabawik ti isubokkoman a makan. Ita kadin nga agpatingga ti sinningedmi? Apay dakkel kadi la unayen a nakabasulak ti pannakasiripko ti ilelemmengna a kinapintas? No arig pay nga aglabus dagiti turista a taga mainland sadiay Waikiki no kua, sa ita kaguranak...? Nasaludsudko manen iti bukodko a bagi. 

"Saan, Jen" 

"Shaman!" 

"A-ay-ayatenka Jen.... Saanko a kayat a siripen ti ipatpategko..." 



Manipud iti Prescott, nagigiddankami a nagbiahe a nagpa Phoenix, Arizona kada Ariel, Denise ken Jen itay bigat, ngem nasapsapa ti oras ti biahe dagiti eroplano a nagluganan da Ariel ken Denise. Siak ti naudi kadakami nga uppat. Immunan ni Karl idi kalman a nagpa Kona, Big Island, Hawaii. 

Nalabesen nga alas siete iti rabii, kurang-ad-adu a maysa pay nga oras ngata; palubos ti Apo, ket addaakton iti Honolulu. Insimpak ti panagtugawko. Kasla marikriknak manen tay napaut-nairot ken nabara nga arakup ni Jen itay orasen ti iseserrekna iti gate ti tunnel a mangitunda kenkuana iti agur-uray nga eroplano nga agturong sadiay San Francisco Airport, California. 

Naan-anay koman ti ragsakko, ita, ta magun-gun-udkon ti ayat ni Jen, ngem adda met padak a parsua a mapaldaangan! Ammok ti sasaaden ti mapaay ken ayat, ammok ti sakit-nakem a maipalay iti panunot... Wen, ta napadasak met. Agingga ita, marikrikak pay laeng ti saem nga inbunga ti panagsina ti dalanmi ken Narica. 

Nagtalinaed ketdi a nasayaat ni Karl kaniak, uray idi inakunan nga awan ti gasatna iti ayat ni Jen. Indawatna laeng a kayatna ti agsulsulo iti kuarto; ti rasonna no apay nga agsulsulo ket saanna kano a kayat a madisturbarak iti tengnga ti rabii a panagrepasuna kadagiti lessonna. Naimbag ta insapsapana nga inpakaammo ket nailepasko dagiti nasken a mairingpas a papeles para iti umakarak a kuarto, sakbay ti bakasionmi. Itinto met laeng Bldg 5, maysa a Pilipino a taga Kauai ti kakuartuakto, maysa nga eskular ti US Army ni Lemuel Salvador, ti Ele-ele, Kauai, Hawaii. 

Addan uppat nga aldawko ditoy Makuahine st, Honolulu, Oahu, Hawaii. Maysa kano metten a lawas ni dad a simmangpet manipud Pilipinas. 

Sangsangpetko ditoy balay ni Nanay Marie manipud iti asideg a balay da Uncle Elvis ken Auntie Elsie- tay la bayagko a nagdigos saak met la rimuar manipud iti uneg- ditoy makaay-ayo a pagtugawan a lawn a sango ti balay. Makay-ayo gapu iti kinasimpa ken kinapintas ti pannakaurnos dagiti mula ni mom nga orchid ken rose nga agsabong iti nadumaduma a maris. Sumarunonto kano da dad ken mom a sumangpet. Napankami timmulong kada dad ken mom itay bigat a nagipan ti shingles nga atep ti tinarimaanda nga ulo ti balay da uncle. Madanagan ni uncle a masalabugan iti uneg ti balay ta natutudo ti tiempo ita ditoy. Saanda a maguantaan iti agipan ti shingles no talloda laeng kada Manong Rayan. Da mom ken Auntie ti para iputok ti roofing nail gun, da met uncle ken dad ti para iplastar ti shingles, paris paris ti namay-anda; asawana-kaduana, kunada man itay bigat; kasinsinna parisna kuna met ni Manong Rayan. Duakami iti kasinsinko nga nagyasideg kadagiti pagatep. 

Agalas kuatro ken ileplepasmi itayen ti cap dagiti ridge. Nagawidak ditoy ta adda tawag ni Ariel iti cell phoneko, umaydak kano sarungkaran. Dita Hyatt Regency Resort & Spa ti Waikiki ti dagusda. Addada kanon iti dalan. 

Natnag ti umuna a tukel ti tudo iti gayadan ti luppo ti shortpantko. Tinangadko ti nanglangeb manen a langit- iti asideg nga aglawlaw, masirayanen ti pamigsaen bayakabak ti tudo. Timmarayak a simrek iti balay. Madamdama pay inteppaaknan ti dumanarudor a tudo. Kapilitan nga iti unegak a manguray kadagiti sangaili, dinaw-asko dagiti dua a payong a nakasab-it iti storage room ti garage, nagsubliak iti salas, inpasanggirko dagiti payong iti abay ti ridaw ti salas, nagtugawak iti sofa ket binuyak iti monitor nga adda iti diding ti salas ti agdama a buya ti sango ti balay - a kitkitaen ti Pan, Zoom & Tilt [PZT] a Bosch day & night camera a naimuntar iti pantok ti atep ti garage. Inpaturongko ti camera iti dal




"Naggasaten ni Mommy'm!" inulit ni Ninang. 

"Naanus la ngaruden; manangipateg pay nga asawa ni Daddy'm..." kuna ni Ninang, ket simmango kaniak. 

Iti panakatimudko iti kunana a naanus ni Dad, ket kasla nalukagak iti panakaturogko, adda ipalagipna a napateg a banag iti panunotko. Inarakupko ni Ninang ket kunak, "uray dakayo Ninang, naanus ken nasayaatkayo unay kaniak. No saan a gapu kadakayo, awan koma ti gundawayko nga agtuloy nga agkulehio..." 

Sidudungngo a nangsubad ti arakupko. "Oh, Kasta?! Nabayag sinapsapulkayo a pamilia balong. Nasdaawak laengen itay manengnengak toy rupam... 'ta piditpiditmo nga adda sidingna. Sika di tinagtagibimi kadaydi asawak idi addakami pay idiay New York... dayta ngamin gayyemmo, pasekresekreto; adda yam-ammok kadakayo Mom, kunana ket kunak no balasang isu nga agun-ungetak itay, ngem sika met gayam! Anian a gasgasatmin aya ita nga aldaw...!" 

Nagrinnuk-atkami met laeng ket inpalastarmi ti simmango iti diding nga ayan ti monitor. 

Bayat ti panangsubli dagiti matana kada Mom ken Dad iti monitor. Inestoriana ti masansan a panakadakdakamat ni Ariel ti naganko, iti nagan a Chris, idi no tumawag idiay Pennsylvania a lugarda kabayatan ti kaaddami iti unibersidad. Idi kano rabii a sangsangpetda iti otel a dagusda nga inbaga ni Ariel a sarungkarandak ita nga aldaw, isu laengen ti pannakaammo ni Ninang a taga ditoy kami gayam. 

Tinalliawko no ania ti reaction ni Ariel. Marabettak ti isemna. Siniripna ti sirok ti lamiseta ket dimmuntdot iti maysa kadagiti nagsukot a photo album, linukibna ti pinanid iti rabaw ti sofa- a kanayon ti tugawna. 

"Wow! addada la ketdi dagiti parentsmo ditoy. Ammo da met gayam nga ay-ayamen ti volleyball, Manong, apay nga'd a dika agay-ayam koma met?" kuna ni Ariel ket insarangna kaniak ti naukrad nga album. Naipigket dagiti matak iti picture- da Mom ken Dad, sa maysa a baro ken maysa a balasang ti makita iti ladawan. Bababbaro-babbalasangda kano pay idi. Ap-apputen ni Dad ti bola iti ngato ti net a binanatan ti balasang a mestisa haole- adda iti asideg a likudanna ti kaduana a baro; adda met ni Mom iti adayo a likud ni Dad a mayat ti pusturana nga agdepensa. 

Indapag met laeng ni Ariel ti album iti tugaw, ket intuloyna ti nangpalabas kadagiti ladawan kadagiti panid. 

"Wen da Dad ken Mom ti agdepdepensa dita. Agay-ayamak met idi ngem insardengko..." diak nailtuloy ti saoek koma ta umay manen ti nalaad a lagipko ken Narica. Nga isu ti gapuna no apay a naglumen ti reggetko nga agay-ayam iti volleyball. Al-alistoak a makalipat no awanak iti uneg ti court, kunkunak man iti bukodko a bagi idi. 

"Apay met, Manong?" pagamuan ta amaden ni Ariel. Kunak no awan pategna kenkuana tay diak natuloy a saritak. 

"Hm... diak man ammo ... naumaak met lattan..." insungbatko. Inurayko ti sumaruno a saludsudna ngem saanen a nagdamag pay. 

Natukay ti napasnek a panangmatmatako kenni Ariel itay makatimudak ti agsarsarita iti abay ti garage, a sinaruno ti panakailukat-panakairikep ti ridaw iti sikig ti garage, sa ti napigpigsa ti unina a pannakailukat-panagrikep ti ridaw a nagbaetan ti garage ken kosina, a kinagiddan ti angaw ni Dad... 

"HU! Nagdagsenen aya dayta a napusek!" 

"Hehehe! Sianna, Honey... dagitoy adda ditoy barukong, wenno daytoy adda ti baba?" 

"'Su amin, aminen a, Mahal..." 

"Sus Hon! Nagdagdagsen 'ta kulitangtangmo ah!" insutil latta ni Mom. "My Son, nangiruarka met laeng ti pagsasanguanyo dita...?" Addan iti hallway a sumrek iti salas ni Mom. Nakitada la ketdi ti kotse da ninang iti dalan a sango ti balay. Simmirip kadakami iti salas, sakbay a sumrek koma iti kuartoda ken Dad. Napamulagat, ket langana ti natatalman! 

"Mareng...! Komusta!" timmakder ni Ninang nga immasideg kenni Mom. 

"Hayna Mareng, dakayo man met ti bisita ni Chris, aya!" kinuna met ni Mom, ket intaraynan ti simmabat. Nagsabatda iti sango ti tv. Nagarakupda iti nairot... napaot. Masmasdaaw ni Dad a kumitkita kadakuada, nga adda iti malikudan ni Mom. 

Naginnibbetda. 
"Sus aya, Mareng! Saan latta agkupas ti pusaksakmo..." 

"Agpayso? Uray met sika; anian a lasbangmon aya!" inbales ni Ninang, "'Musta, Marvs? 'puonay met lattat' pogi'm 'nia." kuna ni Ninang bayat ti panangasidegna kenni Dad nga adda pay laeng iti malikudan ni Mom. 

Apaman a naasitganna ni Dad, ket inyarakupna ti sangitnan. Iti baet dagiti sainnekna ket kunana kada Mom ken Dad nga apay kano nga ilemlemmenganda. Kunana pay a nabayagen a sumarsarungkar ditoy Hawaii, gapu ta kayatna laeng a matumpungan ti lugar ti pagtaenganmi. 
Kailiwna kano dagidi nasinged a panaglilinnangenda. Nagrinnuk-atda laeng itay ipalagip ni Mom a mapanda pay agdigos ken agsukat ti arwaten ta agatlingget ken angot arkitlan ti pay-odda. Dinaw-as a pinidil ni Mom ti pingping ni Ariel nga itay pay a mangbuybuya ti nasinged a panagkikinnablaaw da Mom, Dad ken Ninang. Kinuso a sidudungngo ni Dad ti buok ni Ariel. Kinumkumustada ti gayyemko. Maray-awda a makisarsarita ta nalaing nga agiluko. 

Naggiddan da Mom ken Dad a napan nagdigos; iti banio ti master bedroom, a kuarto da Mom ken Dad ti nagdigosan ni Mom, iti met banio a nagtengaan ti dua a babba-bassit a kuarto kenni Dad. 

Pinaruardakami ken Ariel iti uneg ti balay apaman nakadigos-nakapellesda. Kiddaw ni Ninang daytoy ta adda kano napateg a pagsarsaritaanda. 

Inpalawlawko dagiti matak iti tangatang; nakuyem latta ti adayo nga aglawlaw- sadiay kasla mangipangpangta ti napigsa a bayakabak, nasirnaat ketdi ti mabatuganmi a langit- awanen 'tay napuskol nga ulep. Ngem saan kami pay a makatugaw iti kaay-ayok a lawn, ken uray pay kadagiti tugaw iti garden ta nabasada pay. 

Awan pay alas sais iti malem, ngem manggapun nga agsaknap ti sipnget. Inparabaw ni Ariel ti nakasinelas a kannawan a dapanna iti tugaw ket inparabawna ti photo album iti rabaw ti kannawan a luppuna. Ket ituloyna a palabasan tay buybuyaenna a ladawan iti panid sakbay a rimmuarkami manipud iti uneg ti balay. 

"Sinno daytoy kadduam, Manong?" dinamagna. 

Kinitak ti itudtuduna. Ti grupumi ken joyce idi umadanin ti panagraduarmi ti elementaria. "Ni Joyce... kasinsinko." 

"Karrubayo ditoy?" 

"Nagasatka ta awan ditoy. Adda idiay Pilipinas... Sutil a napeklan a kas ken Denise dayta a kasinsinko. Naywen komustakayon ken Denise, saanna la a pinasarunnuan di kissna kenka? Hakhakhak!" 

"Daydi lattan Manong. Thanks ha? Adda ibagbagana kaniak nga agar-arem kenkuana a taga ditoy kano Hawaii." 

Naikulengak. Sinno ngata, ni Karl? Ngem saan, a, ta ni Jen ti ar-armenna idi, sungbatko met laeng iti bukodko a bagi. 

Pinastreknakami ni Mom ta tumulongkami kano nga agluto ti pangrabiimi. 

Ita laeng a malagipko a diak pay gayam inyupresiran ti merienda dagiti bisitak. 
"Agmeriendatayo koma pay a Mom." 

"Su nga'd nga umaykayo ditoy unegen... madama ti meriendami ti bunga ti naluom a chico ken atis." Kuna ni Mom. 

Iti lamisaan panganan. Bunga ti utong, pallang, patani ti pagsangsangnguan da Dad ken Ninang nga im-imaritan. Fresko dagiti bunga, ta kappuros a bunga ti mula dita likud, a mula da Nanay Marie ken Mom. 

Ak-akupen met ni Mom ti nangananda nga ukis ti chico ken atis. 
"My Son, urayendak dita salas, umayko ipan toy meriendayo. Ditayo lattan ta aglutokami. Mangrabiitayonto pay satayto ituloy ti agsasarita..." 

Adda matiltiliwak kadagiti mata ni Ninang, ni Mom ken Dad. Saan a gagangay nga ikikita dagiti italtalukatik dagiti matada. Ania ngata ti nagsasaritaanda itay addakami iti ruar? Adda ilim-limedda? Padasenda ngata nga ilimed kadakami ken Ariel nga inar-arem ni Dad ni Ninang? Ngem, naladawen, a, ta inestoria met ni Mom kaniakon. 

Nangrabiikami. Nagustuan dagiti sangailimi ti pinakbet ni Mom. Manmano kano a makaramanda ngamin. Iti napal-palabas a panagbakasionda ditoy ket makipakpakaasida kano kadagitay Pilipina nga agobra iti otel a pagdagusanda, nga ilutuanda ida iti luto-Iluko. Wenno mapanda gumatang iti food court nga asideg met laeng kadagiti hotel iti Waikiki. 

Intuloymi iti salas tay naragsak a panagsasaritami iti pangana
 

Bigaten ngem nariwet pay. Riniingnakami ti nasapa a tawag ni Denise kenni Ariel. 

"Innakto met passiaren tay ar-armek damdama." Sungbat ni Ariel kadaytay inpadamag ni Denise, a mapan kano passiaren tay Hawaiian a mangar-arem kenkuana. Nalawag a nangegko ta naka-speaker on pay laeng itay ti selpun ni Ariel. 

"Oh, really?! Ahna armhem, haole?" 

"Saan. Filipina-Haole... napintas...!" 

"Hm... ahmmona luto dardarhan ar-armhem? 

"No comment, Hehehe..." 

"Hm...! ahmmona bake puto ar-arhmem? 

"Diak ammo. No comment latta, hehehe!" 

"Come-on! Ahmmona mangan dengdeng marunggay ar-armhem...? Ahmmona ride ca-carabao ar-arhmem...? Ahmmona agpatayab Cirrus airplane Ar-armhem! ha...?" 

Umis-isemak a dumdumngeg kadagiti sutil a sungbat ni Ariel, ken dagiti maal-allingagko nga agsasaruno a saludsud ti balasang kenkuana iti telepuno. Nakasursuro metten a sumutil toy kabsatko, dati-dati ket parigaten ni Denise... agsangit la ketdi ita ti balasang no itultuloy ti kabsatko dagiti makasutil a sungbatna. 

Agalas singko kinsen iti agsapa, orasnan ti innak panag jogging. Timmakderak manipud iti katre. Nagpakadaak iti kabsatko. 

Rimmuarak iti ruangan ti driveway apaman a naikurdonko ti pagtarayko a sapatos. Agpakannigidak ti Hala Dr a mangitunda kaniak iti Aupuni St, sa agpakannigidakto iti Konia St, sa pakannigidto manen no madanunak ti Kapalama Ave, sa pakannawanto iti Makuahine St- Makuahine Place. Nasurok a maysa a kilometro ti maysa a rikus. Mamin-innem a rikus ti tarayek no kua iti apagsurok a maysa nga oras no adda la ket tiempok nga agtaray. 

Maikadua a rikuskon. Simmurot ni Ariel itay malabasak iti Makuahine Place, a sango ti balay ni Nanay Marie. Saan sa ket a nangatiw iti sinnutilda ken Denise ta apagdillaw laeng ti isemna a nakapasungad kaniak. Pasaray agabay kami nga agtaray iti dalan- a manmano ti lugan nga agdalliasat. 

Intuloymi ti nagpagnapagna a mangrikusrikos ti dalan a sango ti balay itay mailepasmi ti maikainnem a rikusko; maikapat ken Ariel. Napaliiwna a mayat a pagay-ayaman ti volleyball ti dalan, insingasingna a mangipatakderkami kano ti poste iti agsumbangir nga igid ti dalan a pangisabitanmi ti volleyball net, sa awisenmi da Dad, Mom ken Mommyna nga agay-ayam. 

Mayat nga agpayso ti paliiwna, manmano ti lugan a sumrek iti Makuahine Place, awan ti masiparmi a lugan ta makausokda met iti baba ti net no kua. Masmasungad dagiti karrubami a dadakkel ken nanangato ti luganna. 

Madama ti kape da Mom ken Ninang itay sumrek kami iti balay. Nalpaskanon a namigat ni Dad. Adda kano ita iti likud ti balay nga agmulmula ti bukel a bin-i ti nateng. 

Agdigosak nga umuna saakto met mamigat. Uray ni Ariel ket agdigos kano pay nga umuna. Pinabuludak kadagiti arruatek sakbay a tinurongko ti master bathroom. Isu ti mangusar ti bathroom iti asideg ti kuartomi. 

Manipud iti bathroom a naggapuak, nadanunak ti selpunko nga adda iti rabaw ti computer deskko iti uneg ti kuartok nga agtittit-tit. Ni Denise ti timmawag, kunana iti voicemail; adda kano email ni Jen kenkuana, adda kano in-attachna a picture. 

Simmurot kano ni Jen kada Grandparentsna a nagbakasion idiay Pilipinas. Tinawagak ni Denise ngem saan a sumungbat. Nagam-amangawak a biniag ti PC'k. Uk-ukagekon ti email ni Denise iti inboxko itay simrek ni Ariel iti kuartok sa nakiabay kaniak. Mangmangan ti pandesal a napalmanan iti Star Margarine ken asukar ti kabsatko. Inyawatna ti maysa kaniak; inderetsok nga inpaammal iti ngiwatko tapno laeng nawaya dagiti ramramayko iti agdama nga ar-aramidek. 
Kuna Denise iti emailna a tumawagto kano no madamdama ta madama nga agsarsaritada kenni Jen iti landlineda a telephone. Nagkuntar ti panunotko; agalas sieten ditoy, alaunan iti parbangon idiay Pilipinas ngem di pay nakaturog ni Jen? Hmmm... diak mamati nga adda idiay Pilipinas ni Jen. 

Isarunok nga ukagen ti email ni Jen, nga idi pay laeng rabii ti nakatatak nga orasna. 

Inadaywannak ni Ariel itay mabasami ti ti nakasurat iti Subject a: "For Your Eyes Only." 
Binasak ti mensahena. Nagpaspassiarda kano idiay Dadalaquiten ken Tapao, Sinait, Ilocos Sur, a puon da Grandparentsna, nagpassiarda kano pay idiay Batac, nga ayan ti dati a balay da Grandparentsna. Adda kano baro a Vacation Houseda iti asideg ti Northwestern University, Laoag City, Ilocos Norte. 

In-downloadko ti nai-attach... immapalak a nakabuya kadagiti picturena a nakasakay iti nuang... agus-us-os ti unas... agraraep a nakapantalon ti maong ken naka-T-shirt ti puraw a buybuyaen ti adu nga ubbing... 

Ni Jen, adda a talaga idiay Pilipinas! 

"Ariel, maymo kitaen a..." intaliawko iti kabsatko a nakatugaw iti bangir a parte ti katre a napasnek a manguk-ukag ti inbox ti email iti laptopna. 

Ket immay immabay ti kabsatko. Nagdanggaykami a nagkatawa iti napigsa ken napaut, a nakatukayan ti napasnek a panagtungtong-tong da Mom ken Ninang iti lamisaan panganan. 

"'Niat katkatawaanyo dita nga agkabsat?" damdamagen ni Mom kadakami. 

"A-awan, adda laeng malagipmi a katawaan..." insungbatko a kinagiddan ti panangirikepko iti emailko, sa inidepko ti computer. Subalitakto ni Jen no madamdama. 

Diak kayat a makita ni Mom ti adda iti inboxko. Ipalagipnanto manen, a, no agaremak met laeng ket makisinnublianak laengen kenni Narica. Imbag kano ti dati a gelprenko ta napaneknekannan a naemma nga Ilocana... 

Inayabannak ni Ariel iti ayanna ket nakibuyaak ti picture ni Jen nga in-forward ni Denise kenkuana. Kastay met laeng adda iti inboxko ti adda iti inbox ni Ariel, tay laeng naka-tennis short ni Jen a nakasakay iti nuang ti awan; Madanaganak man itay damok a mabuya, kas man siak ti mabudduan ti sellangna! Nakaap-ap met ket ti tualia ti sinakayanna a bukot ti nuang. 

Intuloymi ti namigat iti lamisaan panganan. Nagsaramsam kami ken Ariel ti nalussayat a bunga ti chico ken atis. Ines-estoriaanmi da Mom ken Ninang nga agba-volleyball kami no malem dita dalan a sango toy balay. 

Apaman a naimulsitko amin ti adda iti sangok a prutas ket napankon sinapul di dua a bola'k ken volleyball net iti storage\/shedmi iti likud ti balay. Binumbaak dagiti arin-eppesen a bola, agdua a tawen ngaminen di naudi a panakausarda. 

Tinulongannakami ni Dad a nagaramid ti poste. Napan kami dimmutdot kadagitay penpen ni Uncle Elvis a 4"X4"X10' ken 2"X4"X8' a lumber, ken binulodmi tay pang frame a nail-gunna. Pinandaganmi ti adu a hallow tiles dagiti pinasukanmi iti costruction pin a poste a kurte isosceles triangle a baseda; kurte right triangle met dagiti poste ken ti baseda. 

Agalas nueben trentan ti bigat. Kalkalpasmi a nagipatakder ti poste itay tumawag ni Denise a mayat ti ellekna a nangipadamag kadagiti ar-aramiden ni Jen idiay Pilipinas. Kas kaniak- kas kadakami ken Ariel, umapal kano met a bumakasion Pilipinas, kayatna kano met ti agsakay iti nuang ken agpassiar kadagiti nalawa a kataltalunan ti kailukoan. Kinder kano pay idi naudi a papanda ket saanna a napadpadasan ti kas kadagiti ladawan nga inpatulod ni Jen. Sakbay a nagpinnakdakami, nalagipna nga inbaga nga adda kano paspassiaren ni Ariel idiay Pennsylvania nga Asian-American a balasang. Imlekak iti panakalagipko tay sutil ti kabsatko. 

Mumalemen, aglulemlulem latta ti tangatang. Kunak no dakami laeng ti mayat nga agay-ayam ti volleyball. Ngem saan met; immay dimmayo da Uncle Elvis a pamilia. Naayat a makiay-ayam ni Auntie Elsie, uray no binnumbaan; daytay yaw-awam laeng no mapadingkalna iti bola diay langit ti kangato ti patitenna a bola. Uray ni Ninang ket saanna kabisado. Nag-Champion kano ketdi ti Ping Pong idi adda da pay iti kulehio kenni mom. Amin amin kami met ketdi ket ammona ti paglintegan itoy nga ay-ayam. 

Umuna a pagsanguan da Dad, Mom ken Ninang VS Uncle Elvis, Auntie Elsie ken Manong Rayan. Sumapulkaminto ti kaduami ken Ariel a makisango iti mangabak. 

Nagsagaysaanmi ken Ariel dagiti likud ti Court. Dakami ti linemen; dakami pay ti Referee ken Umpire. Damok a mabuya ti ay-ayam dagiti dadakkelko. Ammoda dagiti ar-aramidenda iti uneg ti court. Madlawko nga Outside Hitter ti ay-ayam ni
 


Naawanen tay tuturogak itay imutektekak a matmatan dagiti ladawan ni Jen nga indownloadko manipud iti inbox ti email. 

Agmaymaysaak iti kuarto ket maubrak ti kaykayatko. Napan nakikaidda ni Ariel kenni Dad dita bangir a kuarto. Maal-alingagko a mayat ti sarsaritada ken Dad. 

Mineradak manen ti ladawan ni Jen. 
Apo unay kan, Miss Jennifer Guzman... kunak iti nakemko itay nagtalimudok dagiti alintataok kadagiti nawawasnay a luppuna, iti ladawanna a nakaaruat ti maong a short ken T-shirt. Iti picture, irubrubbuatna a sakayan ti nuang. Bumanugbugen ti barukongko, adda rumurumkuas iti pus-ongko a kayatko koma a pengdan no mabalin, ngem awan met maaramidak. Natungday laengen ti isisikkilna itay malagipko di kinuna ni Jen kaniak a saannak a tipo. Nakeltay la ket tay ragutko a mangituloy nga agbuya kadagiti inpatuludna a picture. Inrikepko ti email ket iniddepko ti laptopko. Innak met pasalsali a makikaatag kada Dad ken Ariel dita bangir a siled. Nakilinnumba ti anniniwan dagiti sakak itay sumrekak iti kuarto- kasla kayatda ti makilinnemengan iti night light ti hallway. 

"Oooop! Ket awanen a, ti pisipisantayo ditoy," kuna ni Dad itay uldagak ti bukotna, nakasikig ken kasangsanguna ni Ariel a kasarsaritana. Bassit, ta Twin size laeng ngamin ti bed ni Nanay Marie a pagkakaiddaanmi. 

"Intayo ngarud dita kuartok," ginuyudko ti kannawan a takkiagna. Insarunok ni Ariel ket nagsasarunukamin a simrek iti kuartok. Queen size ti bedko ket nalawlawa ngem ti bed iti bangir a kuarto. Nagiddakami. Nagbaetanmi nga agkabsat ni Dad. Makiinniliwak met iti ama mi ken Ariel, ta saanko pay a naipapas ti iliwko, ta ni met Mom ti makaadu a makiinniliw kenkuana kadagiti napal-palabas nga aldaw ken rabii. 

Sagsaguyepyepenak a mangdengdengeg ti saludsud ni Dad kenni Ariel maipapan ti gelpren. Ellek met nga ellek ti kabsatko, ti panagriknak ket kayatna ti aglibak nga adda ar-armenna, nga ar-armenna ni Denise. Malagipko la ket ngarud a kastoy met ti dinamag nga immuna ni Dad idi sangsangpetko manipud Arizona. 

"Ala, saan ka a piliten a mangipudno nga adda Girlfriend'mon. Nasayaat met no awan pay tapno maipamaysam ti panagadalmo... panagadalyo," kuna ni Dad, ket intuloyna ti nagsao, "maturogtayon ket masapatayo a rummuar no bigat." 

Saguyepyepenak latta, ket kasla tagtagainepkon ti panangibaga ni Dad a maturogkamin ta masapa kami nga agriing no bigat.................................................... 

Dinissaagak ti DT175 Yamaha, ti daanen a motorsiklo ni Dad itay masaripatpatak ni Jen iti asideg ti talon nga addan raepna, nga abay laeng ti dalan... nangayed ti nalangto maris berde nga aglawlaw... pamiliar kaniak ti lugar... Gapu ti pasnekna a mangsakay ti nuang ket saannak a nadlaw... Surpresaek! Addaakon iti asidegna itay irubuatna ti lagtuna a sumakay iti nuang a langana ti naamo... 

Nakasakayen ni Jen itay tumalaiw kaniak ti nuang, insurot ni Jen ti imatangna iti kitkitaen ti sinakayanna, ket nagsabat dagiti matami, nasirayak ti siddaaw dagiti kaay-ayok a matana, immisem... imbes nga agsao; dinilatannak ketdin! 

Kellaat a limmagtuak ket nakisakayak iti bukot ti nuang- iti likudan ni Jen... nalamuyot met gayam ti bukot ti nuang, uray man met awan ap-apna a sako.... nagkuti ti nuang ta layawenna ti tambak a nababbaba ngem iti lakkuna ... apagapaman ti pannakabuarit ti bagina ket napaliadkami, napilitanak a nangrakus ti baba ti barukong ni Jen nga awan pakada, a kas panagsaganak iti panaka-karuskosko... naapiras ti takkiagko dagiti munturod a nakaimuntaran dagiti mungay a kasla kaytna ti sumari iti T-shirtna a puraw- a naimatangak itay adayoak pay... 
Sinipatna iti nalag-an ti takkiagko ket inyalus-osko nga inpababa... agingga iti ngatuen ti pus-ongna. Kumulimbatog manen ti barukongko ket pinilitko nga inyadayo iti dendennaanna a bukot ni Jen. 

"Jen..." 

"Ehem, what...?" 

"Jen..." 

"Yes, Chris, I 'm listening!" 

"Ay-ayatenka..." 

Awan naurayko sungbatna. "Jen, ay-ayatenka!" inulitko. 

Awan latta ti sungbatna. 

Pinilitna ketdi ti timmaliaw kaniak, idenden-den ko manen ti barukongko iti bukotna. Dimmendennak itay, ta saannan sa mangngeg dagiti arasaasko. Inbaw-ingna met laeng ti rupana iti sango. 

"Naywen gayam, imbagam kaniak, idi a saannak a type... sorry ha? Saannak gayam nga ay-ayaten..." 

"Chris, ahy-ahyatenka... di phay, nabhayagen... ah!" nag-iluko. Timmalaiw manen kaniak iti kannawan, ket nagdennes dagiti pingpingmi; naglamuyoten aya, ti pingpingna! inyadayok ti rupak iti rupana ket naimatangak ti agar-arimasa a bibigna, kasla tay napino ti panakaiwana a bungat' sandia! 

Awan mariknak a bain iti ar-aramidek, gapu ti di agpabatubat a riknak; inmaldit dagiti bibigko ti apagdennes nga agek kadagiti bibigna. Apagapaman dagiti sultop dagiti bibigna iti bibigko, sakbay a nagrinnuk-atda. Nagkatawa kami iti makapnek- napigsa ken napaot, nakidanggay ti emmak ti nuang a sakaymi. Nagkallatik ti aweng ti katawami ken ti emmak ti nuang iti puon ti bantay, a makalinglingay iti mata, gapu ti berde a maris dagiti napuskol a kaykayo... 

"Jen, 'minsan pay ah," indawatko ti pakaasik itay diak met la maurayen nga italiawna ti rupana. Mayat ti pannagna ti sakaymi a nuang nga agarab ti ruot iti tambak. 

Agarup naggidan ti napaot nga innagekmi ken Jen, kenti pannakariknak iti panakagungon ti abagak. 

Apagdengegko ti ayek-ek ni Dad! "Asinno dayta a Jen, a bisbisongem, Ian...?" 

Nagmulagatak. Adda pay laeng ti bibigko iti nagbaetan ti lakku ken punguapunguan ti akinkannawan nga imak. Ti kadi imak ti ag-agekak itay? Wen, mariknak nga adda bagnet iti akin-uneg a parte ti takkiagko. Nagtagtagainepak!!! 

Iti baet ti pannakatalimpungawko, alisto ti sungbatko iti damdamagen ni Dad. "Nagtagtagainepak, Dad... Mangmangan kami iti sandia ken Jen ... gayyemko ni Jen..." 

Apagpaman ti panagkuti ti ulo ni Ariel. Siririing pay ti kabsatko? Nangegna ngata tay saritaanmi ken Jen iti tagtagainep- a kas ken Daddy? 

"Ala, maturogtan ket tay papanantayo no bigat a masapa." Inyamloy a sidudungngo ni Dad ti dakulapna iti buokko. 

Naatapen ti tuturogak. Nagay-ayam ti panunotko tay eksenami kenni Jen. Anian aya ti imnas na daytay a tagtagainep. At-atiddug koma man laeng! ket napabasulko ti bukodko a bagi. Nawayaak koma a nagalimpatok iti awan kaaspingna a ragsak iti tagtagainepko no saanko nga inimbitaran da Dad iti bedko. 

No pudno ti maipapan iti tagtagainep; saannak ngarud nga ay-ayaten ni Jen. Baliktad kano ket ti pudno a pasamak iti tagtagainep. 

"Uray man!" kuna ti unegko. 
Emailakto no bigat ket ibagak a natagtagainepko, no damagennanto no ania ti natagtagainepko ket ibagakto ti pudno. Wen, iturturedkonto nga ibaga a naginnagek kami iti tagtagainep. Pangriknaak no adda, wenno awan a pulos panagayatna kaniak... 

Awanen dagitay kinaiddak itay makariingak. Agalas singko trentan. Nasapa pay met ngem naladawen a panagjogging, aglalo ket rumuarakami a masapa. Rimmuarak iti balay, kalpasan a nakapellesak. Innak lattan agpagna-pagna dita dalan a sango ti balay. Ngem iti iruruarko iti dalan ket napasungadak ni Ariel nga agsubli pay iti dalan a kawatiwatan ti ruta a tartarayek iti binigat no addaak ditoy. Maikatlo kanon a rikusna. 

Naay-ayoak a simmurot. Sapu-sapo a maileppasko ti tallo a rikus sakbay nga agrurubbuatkami a mapan ag-around the island. 

Bayat ti panagabaymi nga agtartaray, dinamagko no nangngegna di panangriing ni Dad kaniak idi rabii a nagtagtagainepak. 

Kasta unay kano ti unit' sultop nga agekko. Namnaminsan kano laeng met ketdi a nayesngawko ti nagan ni Jen. 

Napilpil ti isemko. 

"Ania ti natagtagainepmo, Manong?" 

"Yehehehe... Rumrumansaenna kami ti pul-oy-taltalon iti bukot ti nuang!" inyayek-ekko. Ket imlek la ket ngarud ti kabsatko. 

Kasanona ngata met itan? Ni Jen ti kayako a sawen. Damdamagek iti bukodko a panunot. 
Sumlep manen iti panunotko ti nalaus nga iliwko iti ar-armek. Awan pay makalawas di pinagpinnakadami idiay Phoenix Airport, ngem kasla kayatko manen a makita. 



Nadaripuspusanmi ti likudan ni Dad, iti maikadua a rikusko- maikalima ken Ariel. Ti tawen ni Dad nga agapanen a 52, makataray pay laeng ti kas iti kaadayo ti tarayen ti kas kadakami ti kaubingna. Kas kada Mom ken Ninang a naubing latta iti langa, pigsa ken andur; kasla laeng inauna a kabsatmi. 

Kunak man no saan nga agtaray ita, ta, nagdigos met nga immuna. Isu tay agdigdigos iti bathroom a nagbaetan ti kuartomi ken Nanay Marie itay makariingak, isu nga iti bath room ti garage ti inusarko, ta madama met nga agdigdigos ni Ninang iti master bedroom bathroom. Agiparparikar met itay ni Mom iti pamigat ken balonmi a mapan agpassiar. 

Kuna itay ni Mom a karuruar laeng ni Ariel, inpakamakamna pay itay rumuarakon iti ridaw ti garage a saankamin nga umad-adayo ken Ariel ta apaman a makadigos- kalpasan ni Ninang ket mamigatkamin. "Dandani dumaw-as itan da Unclemo nga Elvis," kunana pay. Ngem ita, ket adda met ni Dad ditoy dalan nga agtaraytaray. Saan ngata aya a pinalagipan ni Mom? 

Addan da uncle nga agur-uray kadakamin iti sango ti balay itay sumangpetkami. 

Namigatkanon da Mom ken Ninang ta dida kami kano metten maur-uray. Kuna pay ni Mom, saan kamin a mangan ta maladawkamin iti papanananmi, itinto kanun lugan a mamigat kami. 

Dinardarasmi ti nagdigos ta nadarugsoy kami iti ling-et nga aggaama; Ti banio iti garage ti pagdigosak, ti met banio iti master bed room kenni Dad, ket iti maysa a banio iti uneg ti balay kenni Ariel. 

Bayat ti panagdigdigosko, immapay iti panunotko itay seserrekmi iti uneg ti balay- tay kasla mail-iliwan a palilit ni Ninang kenni Dad. "Marvs, napanka met nagjogging...? Ket, no, kadigdigosmo laeng ket?" kunana pay, banag a nakasdaawak ta agpadpadada a madama nga agdigdigos itay rumuarak iti balay. Nagkagiddananda ngata ket a rimuar kadagiti banio sakbay a rimuar ni Dad nga immay nagtaraytaray, isu nga ammona a kadigdigos ni Dad? 

Nagbaetanmi ken Ariel ni Dad iti akinlikud a linia ti tugaw ti van, iti met akintengnga a linia ti tugaw ti van a nagkakatugaw da Auntie Elsie, ni Mom, ken Ninang. 

Husto-husto kami a walo iti tugaw toy kabarbaro a 2008 Sienna a lugan ni Auntie Elsie. Ni Uncle Elvis ti driver, ni Manong Ryan ti agak-akem a Tour Guide. Saan a simmurot ni Nanay Marie ta masulit kano nga agbiahe-biahe. Agsiam ngamin nga oras ti pananglikmotmi iti isla. 

Bayat ti panagtartaray ti lugan, agsinsinublatkami ken Ariel a mangkaut ti sangasupot a pandesal nga iggemko, agingga a naibus. Inimasmi dagitay pandesal a napalamanan ti Star Margarine. Pinalamanan da Mom ken Ninang bayat ti panangur-urayda kadakami a sumangpet a napan nagjogging. 

Ti laeng Diamond Head, Historic Haleiwa Town iti North Shore, Waimea Bay, ken ti Pali Lookout ti kayatko a passiaren, ngem kayat kano a passiaren amin da Ninang ken Ariel dagiti sabsabali pay a disso a naisangsangayan ditoy Oahu; kas ti Dole Pineapple Pavilion, dagiti Scenic Laie Point, Pali lookout, Makapuu Lookout; ti Pineapple, coffee, and Banana Plantations; Discover Film locations for Jurassic Park, Lost, and Pearl Harbor. Kayatda kano manen a passiaren dagitoy ta nabayagen di naudi nga immayda nag-Around The Island. Uray siak ket agtallon ton a tawen a diak nag-around the Island. 

Masirpatmin ti Pali Lookout itay pagammuan ta agdiskurso ni Manong Ryan. 
Naray-awkami ta mayat ti panagwagiswagis dagiti imana bayat ti panagsao-saona. 

"The Nuuanu Pali Lookout ("Cool Height Cliff") overlooking the 985 foot cliffs of the Koolau Mountain Range, is one of the best views on O'ahu..." 

"Dimo unay ta preno, a, Dad ket agkinudkinud toy Sienna, ket marigatanak nga......." Kunana ket intuloyna, "It was here in 1795 that King Kamehameha and his warriors defeated the Oahu armies by sending them over these steep, forested cliffs and claiming his victory and uniting the Hawaiian Islands... The breathtaking sight and the gruesome history of the battle fought here is enough to cause a chill to run up your spine... Add to that the incredible winds that often pass through the Pali and you may be swept off your feet!" 

Basbasaenna gayam ti sasawenna iti in-printna a pakasritaan ti lugar, nga inpigketna iti masking tape iti dash board ti lugan..! 

Nagkakatawa kami iti aramid toy kasinsinko. "HEHEHE, makalagip manen nga agpakatawa daytoy a Mitir." Insalpika ni Auntie Elsie nga adda laeng iti likudan ni Uncle, ket agarup nagegeddan a pimgaak ni Dad, ni Mom, ken ni Uncle Elvis. Mitir kano ti tawagda kenkuana manipud pay idi innem ti tawenna, ta masiim na kano amin a maikurkurimed nga agek, ken dadduma pay nga ar-aramiden idi da Mom ken Dad a panaginniliw, ubingak pay kano idi. 

Dimsaag kami kalpasan a naiparking ni Uncle ti lugan ket nagpuesto kami iti napintas a disso... 

Kas iti adda iti panunotko; dinaydayawmi kada Ninang ken Ariel ti makaay-ayo a maimatangan iti Pali Lookout. Mangpangayed ti Koolau Ridge a kas alad ti nawayakwak a maris berde iti baba a matawtaw-agan, napattu-pattukan iti agsasabali a maris nga ulo dagiti pasdek a mangpangayed ti lugar. 

"Kaniak a biang maiparbeng matawagan iti Paraiso, wenno kasingin ti Paraiso." Nayesngawko. 

"Oooops! Ket diay Bantay Gusing, dimo kayat a tawagan iti Paraiso?" insutil ni Dad. Umis-isem da Uncle Elvis a pamilia, kasla magagaranda a makangngeg ti sungbatko iti am-amaden ni Dad. 

"Amman a, ket no nagngayed ni Apong Bantay Gusing! ngem diak met makita ita, ditoy, Dad..." insungbatko. 

"Marvs, diak mamati a napintas ti lugar no diak makita. Ipassiarnakaminto man ngarud ken Ariel, idiay..." insungat ni Ninang a mangperperreng kenni Dad. 

Itay pay bigbigat a madmadalawko dagiti narimat- kasla naipigpigket a perreng ni Ninang kenni Dad. 
Naatiw dagiti mata ni Dad. 

"Hay, Mareng! makitam laeng koma diay bantay a kuna ni Ian, a, ket daydayawem..." insalingbat ni Mom. 

"Ket... makigedan kayton a, kada Mahal ken Ian, inton umaydak bakasionan no December..." inpainnayadna ti saritana bayat ti panangrakos ti kannawan nga imana iti siket ni Mom. Inmalditan ni Mom iti nakadungdungngo nga agek ti pingping- baba a sango ti kannawan a lapayagna, sana kinepkepan a kasla isu ti salakanna iti lamiis ti pamigsaen a palayupoy ti angin. 

"Mareng, malaksid sadiay Vintar- ta agalanganenak nga agindeg sadiay kadagiti dakes a madamdamag; adda met la'ng ngarud asideg- nasalindeg a pagdagusan no kua, no bilang makaum-umaykami sumurot kadakayo no December?" ad-addan ti ragut dagiti narimat nga ikikita ni Ninang kenni Dad- no man pay, a, ni met Mom ti pakaiturongan ti saritana. 

"Ket idiay balaynan a ti pagdugasantayo! insungo ni Mom ni Dad, ket intuloyna ti saritana, "dua ti kuarto diay balay. Ngem ad-adda a magustuak a pagturogan iti rabii tay floating bahay kubo a design ni Hon idiay Dan-aw nga asideg met laeng ti balay..." kunana pay. 

"Hallaka! ta maarinebneb ta kunam a bahay kubo, bayat ti nairot a pannaturogmo! Yad-adayum Apo!" inlagaw ni Ninang. 

"HAHAHA! Saan a maarinebneb daydiay design ti Electrical Engineer..." naipigsa ni Uncle, ti inyagawna a sungbat. Dumdumngeg met gayam ti saritaan. "Ala, Ituloytayon ti manglikmot ti isla ket umaldaw...!" immunan iti lugan. 

Civil Engineer ni Uncle, a kas met lang ken Manong Rayan a barona, ngem samangkadayawna no kua ni Dad, gapu iti panangpartuatna ti agtapaw a bahay kubo iti katengaan ti sukog-rektanggulo, ag- 900 square meter [agpapan 10,000 square feet ] a dan-aw. 

Ituloymi ti manglikmot ti isla. 

Bayat ti panagtartaray ti luganmi. Adda regget dagiti saludsod ni Ariel kaniak maipapan ti lugarmi idiay Sarrat, Ilocos Norte. Masansanda met nga agbakasion Pilipinas ngem idiay kano met laeng Vintar a lugar ni Momna ken iti Dingras a lugar daydi Ninong Alan, a tinawtawaganna iti daddy iti mano a tawen. Iti kano Fort Ilocandia Hotel a dagusda ti ad-adda kaaduan nga ayanda. 

Inladawak kenkuana ti kinangayed ken kinadaeg ti lugar a di mapanpanawan ni Dad. "Yaspingko ti kinalibnos ti aglawlaw ti balay da Dad sadiay Pilipinas kadagiti golf course nga adda kadagiti gessaadan ti bantay ditoy Hawaii..." 

"Adda dissuor ken dan-aw iti arsadanan ti pagtaraknan ti kalding, nga adda laeng iti baba ti nagsaadan ti balay... Kasla bassit a paraiso ti dan-aw gapu iti nagpaiduma a kinadaeg dagiti narukbos a kaykayo ken agduduma ti marisna a sabsabong dagiti orchids a kimepkep kadagiti kaykayo, ken dagiti dadduma pay nga agsabong a mula, a mainayon a mangpangayed ti aglawlaw..." 

"Iti dissuor, adda immuntar ni Dad a bassit a generator, a pagtaudan ti kuriente a para silaw ti balay, ti gazebo- a pannakaruangan ti pagtaraknan na iti kalding, ken ti bahay kubo. Adda paligpaligna ti generator a pagtignayen ti agrisuod a danum ti dissuor." Inparaipusko ti ababa a panangildawak ti lugar da Dad. Nagyamyaman ti kabsatko. 

Alas dosen iti malem. Addakamin iti Diamond Head. 

"Isaganam tay kudigumon, Bro." inpalagip ni Uncle kenni Manong Ryan. Kasta ti tawag ni Uncle iti kasinsinko. Ti panangiladawanna ken pakasaritaan ti Diamond Head ti kayat a sawen ni Uncle. 

"HUZ! Bay-anyo man ta kudigo... 'nan ta Ilokanuek..." sungbat ti kasinsinko, ket inrugina, bayat ti panangtestingna ti flashlight, a silawmi a sumrek iti tunnel. 

Daytoy ti Diamond Head... is a crater that has been extinct for 150,000 years... 3,520 feet ti aglikmutna, ken 760 feet ti pantukna... amang a laklakay kano ngem ni Dad! Hahaha! 

"Adda dua a disso nga agdanna, maysa ti 99 steps, ket ti maysa pay ket 76 steps... pangalna, kunak koma, hmm! Addaan pay ti 225 feet tunnel... usok... manipud ditoy ket agmaysa ket gudua nga oras tayo a manguli ti summit... ti pantuk. Ti kaadayona manipud ditoy ket dandani dua a milia..." ingibus ti kasinsinko. Adu ti lauklaukna nga english ti saritana nga iluko ta naaringan ti English a pagsarita di kaissinana unay a gelprenna a haole. 

Saan kami a narigatan nga immuli. Apagdillaw laeng dagiti nauuneg nga anges da Auntie, ni Mom ken Ninang. 

Natiliwak ti naikurimed a panangpidil dagiti ramay ni Ninang ti likud a bakrang ni Dad bayat ti panangdaydayawna ti buya iti baba- ti Honolulu ken Waikiki. 

Iti ikiktami iti daya, dinamagna ken Dad, ti masirsirayanmi iti adayo a daya- iti tengnga ti taaw, "daytay isla ti Molokai a manmano nga agpakita dayta," kuna ni Dad, a pinasingkedan ni Auntie Elsie nga adda iti asidegmi. Manmano a tiempo a makitami ti isla a maikappeng iti Maui County, sa mi laeng maanninawan no nasin-aw ti makita iti rabaw danum-taaw. 

Ti met laeng nasao nga isla ti sirsirayan da Mom ken Ariel, iti asideg a sikigko. Mabalin ngata a damdamagen ti kabsatko no ania ti makitkitada iti tenga ti taaw. Tamtamdagan met da Uncle ken kasinsinko ti Waikiki. \>\>\>maituloyto\>\>\> 
 


Agalas sieten itay sumangpetkami ditoy balay ni Nanay Marie ngem adda pay laeng ti init itay iti tangatang. Kalpasan ngamin ti Diamond Head a naudi binistami, dimaw-as kami iti Hyatt a dagus da Ninang ken Ariel ta mangalada ti arruatenda, ken nambaranda metten a mangsarungkar ti gargaretda iti kuartoda. 

Innala met a gundaway da Auntie Elsie ken Uncle Elvis ti napan gimmatang iti nalpas a luto a pangrabiimi iti food court nga asideg laeng kadagiti otel. Igado ken dinardaraan ti nakasupot a bitbit ni Uncle itay agsublida. 

Ginatangda kano iti Bautista. Gayyem ni Auntie dagiti agtatrabaho iti Bautista, ditoy kano ti pangal-aldawan ni Auntie iti aldaw nga adda iti otel Miramar a pangopisinaanna- nakunoskanon di maysa a lawas a bakasionna, nga inusarna a timmulong ken Uncle iti panangtarimaanda iti balayda, umuna nga aldawna ita, iti dua nga aldaw a day offna, sa agsublinton nga agtrabaho kalpasanna. 

Agsublinto metten nga agtrabaho ni Mom no bigat, kalpasan iti dua a lawas nga inlatangna a bakasionna a makiiniliw iti isasangpet ni Dad manipud Pilipinas. Pangmalem ti shiftna dita Kaiser Permanente a pagtrabahuanna. 

Itay sumrekkami iti balay, nagtarusan ni Ninang nga inagekan ti pingping ni Nanay Marie nga aglutluto iti pinablad a balatong ken pinakbet a bunga ti utong, tarong, patani, parda ken kamatis. Mulada kenni Mom dita likud ti balay dagiti akinbunga ti pakbetenna. Intawag ni Uncle itay alaldaw pay kenni Nanay nga agluto ti pangrabiimi iti balayna. 

Nasinged ti linnangen da Ninang ken Nanay, a kas kadagiti napal-palabas a rabii a kalkalpasmi a mangrabii. 

Nasdaawak idi ti kinasingedda iti tumunggal maysa kadaydi damo a rabii a panagkitada ditoy, ket diak nalissian ti nagdamdamag. Idiay kano pay New York, a dati a taengmi ti damo a nagam-ammuanda, ni Nanay kano idi ti mangbebabysit kaniak no adda serrek ni Mom iti trabaho, ngem masansan kano latta nga umay dumaw-as ni Ninang ken daydi Ninong Alan, a karrubami idi sadiay, ta mail-iliwda kano kaniak. Isuda kano ti dati a babysitterko sakbay ni Nanay. 

Iti aguppat nga aldawdan ditoy, mayam-amo metten ni Ariel ti bagina kadagiti partes ti pamiliami. 

Nangrabiikami kalpasan a nakadigoskami amin. Naminbiit ti estoriaanmi kalpasan ti panangrabiimi ta nabannug kano dagiti kakaduami a nagpassiar. 

Awan pay alas dies agpakpakadan da Uncle a pamilia, agraman ni Nanay... 

"Nei, dakayo nga agasawa, tantanangenyo ti garawyo wen, ta dina kababain kadagita ubbing...!" kuna ni Nanay iti apaglasin nga isem kada Dad ken Mom. 

Pimgaak iti apagbiit ni Uncle sakbay a nagsao "HAHAHA! isu nga diay kayo balay a matmaturog, Nang, ta naul-ulimek... awan mangtitiag kadakayo't tengaat' rabrabii? HU! Sapay nga'd nga i'tayo lang a malagip nga ibaga dayta... ket idi ngarud rabiin... ken idi sangarabiin, Nang...?" Nakakatawa da Manong Ryan ken Auntie Elsie iti insao ni Uncle. 

"Hehehe! ni met Nang, duan sa met la a rabii di karinggormi met..." insungbat ni Mom bayat ti panagpinnerengda ken Ninang a kasangsangona nga umis-isem dagiti matana, "mabalinyon ti agsubli, ta bakante met dayta kuartoyo; maki-kakaatag ta amada kadagita putotna dita kuarto ni Ian. Agkakaiddakami met kenni Mareng dita master bedroom..." Innayonna. Awan met latta ti un-uni ni Dad iti abayna, madlawko ketdi a kasla adda ibainna kadakami nga annakna a naaramidanna, a, no mabalin saan koma a maisarsarita. 

Apaman a nakasimsimpakami iti balay, simrekak it kuartok. Nadatngak ni Ariel a mangsangsango ti laptopna iti rabaw ti metal drawer iti kannigid ti uluanan ti bed. Ket iti pannakakitak iti panangbasbasana iti nagyan ti inboxna, ket malagipko a kitaen no adda met simmangpet nga emailko. Pinagandarko ti desktopko nga adda iti rabaw ti lamiseta iti abay ti ridaw ti kuarto. 

Adda dua nga email ni Jen. "Hey, Mr. Serrep! For your eyes only, okay?" ti titleda. Dina latta maliplipatan di aksidente a panakasirpko ti mailemlemmeng a pakabuklanna. 

Malagipko la ngarud a diak pay nasubalitan dagiti emailna a napasangpetko iti napalabas nga aldaw. Inukagko ti akinngato kadagiti dua iti inbox, in-downloadko ti nai-attach; anian aya ti panaksdaawko iti iruruar ti picture! naka-short a nakasakay iti nuang iti igid ti dalan! daytoy daydi tagtagainepko idi rabii. 

"Ariel... look at this...! Hurry!" intaliawko iti kabsatko, ket inliadko ti bagik iti kannigid tapno mawadaan ti screen ti computer a sangsanguek ket makitana a saanen a nasken nga umasideg pay iti ayanko. 

"Ti ania...?" simmango iti ayanko, "Manang Jen, WOW! nagpintasen ti aglawlawna! Nagpintasen diay bantay! Sadinno a lugar dayta, Manong?" mailadawak iti panagraem dagiti matana a mangmulmulagat iti ipakpakitak a ladawan. 

Addan iti asidegko ti kabsatko. "Iti highway sadiay Sarrat; sakbay a sumrekka iti dalan a mapan idiay Bantay Gusing," insungbatko bayat iti panangyisiisko ti deligay a tugawko, "ammom? Daytoy di natagtagainepko idi rabii! Linubbunak ni Jen! hak hak hak!" 

"Manong, mabalin iforwardmo kaniak? sutilek koma ni Den... kayatna ti agbakasion Pilipinas ngem di met makabakbakassion..." 

"Mabalin... umayen nei." tinaliawko iti ayan ti laptopna a kas panagsaganak a magpennek no simangpet met laengen ti inpatulodko nga email kenkuana. Naikulengak iti nakitak a ladawan a nai-zoom in iti screen ti laptop, "asinno dagita kakadua ni Denise?" naiyesngawko laengen a dinamag iti kabsatko. 

"Parents ken... boyfriendna kano dayta lalaki." adda liday ti timek ni Ariel. Timmakderak ket immasidegak iti ayanna. 

Dagiti nagannak kenni Den ti pakasdaawak; saan a ti lalaki a kinagrupoda. "Malasinmo ida? Di met dagitay kakadua da Dad ken Mom dita photo albummi dagita kunam a parentsna?!!!" 

Minerradan ti kabsatko ti ladawan... immisem ti bangbangir ket naakas ti liday iti rupana, "HAHAHA! uray ta lalaki ket karuprupa dayta lakay... kita'm, a, Manong..." inggutad ti nakapetpet a dakulap-ramramayna ti akinkannigid a pungngua-punguak, "HUZ! pagim-imunennak daytoy, ha! 'gurkaman. Kabsatna la ketdi da'ta lalaki." kunana pay, a kasla dina nangngeg ti damdamagek a maipapan kadagiti nagannak kenni Denise. 

Nagkutikuti a nagipis-it iti teklado ti keyboard dagiti ramramayna, pagammuan ta in-attachna ti grupoda itay a picture kenni Mom idiay pantok ti Daimond Head. Insuratna ti kastoy iti emailna kenni Denise: My pretty girlfriend and I on top of Diamond Head, Oahu, Hawaii. 

"Sutil ka met!" nakunak laengen kenkuana. 

Nagsubliak iti tugawko nga agwingwingiwing. Panpanunotek manen tay ladawan da Denise iti email inbox ni Ariel, dagitay la ketdi kakadua da Dad ken Mom iti ladawan iti photo albummi. 

Intuloyko nga inukag ti adda iti inboxko. Picture met laeng ti naguneg ti maikadua nga email ni Jen, ngem iti dalan a mapan iti pagtaengan da Dad iti puon ti Bantay Gusing. Ket naganninaw iti panunotko; Adda ngata met panaginteres ni Jen iti nakaparsuaan? Wenno isu laeng ti adda a madaddan a mabuybuya sadiay dagiti nagpicture'anna ket napilpilit laeng? Wen, a, ngem uray met la makaaring ti is-isemna! Kas lang daytay papaapalannak a nakitanan ti Pilipinas. Dina laeng ammo a nagubingak sadiay, hak hak hak! 

Inalistuak a sinubalitan dagiti emailna, agraman dagidi emailna a napasangpetko iti napalabas a rabii. 

Nakaiddan ni Ariel iti rabaw ti bedko a marabettak pay laeng ti isemna. Nakaturog sa metten ni Dad iti bangir a kuarto; inbagana itay sakbay a simrek iti kuarto, a saan kano nga umay makikaidda ita kadakami nga agkabsat tapno nawayakami kano iti rabaw ti bed ket maimasmi ti maturog. Uray iti master bedroom ket awanen ti matimtimek kada Mom ken Ninang, nabannugda la ketdi. 

Agalas singkon iti bigat itay makariingak, naimas ti turogko gapu iti panakabannugmi idi kalman a nagpaspassiar. Bimmangunak a nagpiapi iti bedko a nagkaiddaanmi nga agkabsat. Tinaliawko ti nakadata a kabsatko, matmaturog sa pay laeng. Ginaw-atko ti selpunko nga agtittit-tit iti rabaw ti baba-ti-siket ti kangatona a metal drawer a dumna iti kannawan ti uluanan ti bed- tay text message itay parbangon ti yal-alarmna. 

Ni Denise ti nagappuan ti text message. Damdamagenna iti lenguahe nga English no apay a diak subalitan dagiti emailna. Nasdaawak, ta sinubalitak met idi rabii. Inkannayonkon a pinalabsan ti maysa pay a mensahe a simmangpet idi rabii nga inukagko a nakakidemak tapno laeng agsardengen nga agalarm, ta makaturugak unayen idi. Ni met lang Denise ti naggapuan ti mensahe. Addada kano a pamilia iti maysa a Hotel iti Las Vegas. 

Subalitakto no madamdama. Indissok met laeng ti selpun iti rabaw ti drawer. Timmakderak ket tinurongkon ti bath room a pagpellesak sakabay a mapanak agjogging. Naulimek pay laeng iti uneg dagiti kuarto, saan sa pay nakariing dagiti kabbalaymi. 

Nalamiis ti angin a nangsarabo kaniak iti iruruarko iti dalan a sango ti balay ni Nanay Marie, ket immapay ti lagipko kadagidi aldaw nga addaak idiay Pilipinas- sadiay Bantay Gusing nga ayan ti taeng ni Dad ken nagindeganmi a pamilia agingga idi dose ti tawenko. Rinugiak ti nagtaray, a ti panunotko ket manglaglagip ti nagubingak a lugar. 

Addan maysa a roundko iti lima a round a tartarayek iti binigat itay malagipko ti inyattach ni Jen a ladawan iti emailna kaniak. "Ana't nakadanunam idiay ket nagsulinek...?" naisawangko, a kunam man no pudno nga adda iti sibayko ni Jen a kasarsaritak. "Kailiwkan a kapatpatang koma ngem dika metten tumawag..." innayonko. Ngem malagipko a naka-restrict gayam dagiti tawag iti phone nga awan ti listaan iti selpunko. 

Nakigtutak iti bigla a pinagtimek ni Ariel- adda gayam iti likudko a sumursurot. "Manong, adda text message toy phonemo," inawatko ti yaw-awatna a phone nga inparabawko itay iti rabaw ti drawer iti kuartok. Diak ngamin narwam nga a mangitugot ti selpunko no agtarayak. "Ni Denise... subalitakto no madamdama dagitay emailna a kunana a diak pay sinubalitan..." inpakaammok iti kabsatko kalpasan a nabasak ti duplicate text message ni Denise itay bigat. 

Iti maudin a rikusko, a panangpanpanurnormi ti Hala Drive, nadaripuspusanmi ken Ariel ti likudan da Dad, ni Mom, ken Ninang nga agtartaray met a kas kadakami a nagpakannigid iti Aupuni St<pd>.</pd>, nakamakammi ida sakbay ti Kapalama Avenue. Nakikinnablaawkami ken Ariel kadakuada bayat ti panagtartaraymi. 

Kuna ni Mom itay maamuanna a maudi daytoyen a rikusko, nga umunakamto kano lattan a mamigat no malpaskami. 

Nakadigusakon itay sumrek ni Ariel iti balay. Pinanawanna kano da Mom ken Ninang a magmagnan ta nabannugdan nga agtaraytaray. Idinto nga agtartaray kano pay laeng ni Dad. 

Sinangok ti laptopko iti rabaw ti drawer iti abay-a-kannawan ti uluanan ti bedko, toy laptopko ti usarek ita ta napaspas-pas ngem dayta desktopko. nagloginak iti emailko kalpasan a rimuar ti yahoo, a default main screenko. Inukagko ti maysa nga adda iti inboxko; ni Narica! 

"Apo met... itan, ta agmawmaw-mawen ti lagipko kenka, ayayatek, ket ita met ti inka isasangbay!" nayesngawko. Diak inukag ti naguneg ti emailna, ngem napamuulenglengak iti email addressna iti nabayag. Ni la ketdi Mom ti nangited kenkuana iti barbaro nga email addressko. Timmaud iti alintataok dagiti kasla andap dagidi kulalanti iti rabii kadagidi nalayog a kaykayo idiay Bantay Gusing a kas sandi dagidi naslag a kanitomi iti dati a kaayan-ayatko. Napasennaayak manen. "Ay-ayatenka pay laeng Narica..." 

Linukatak ti Spam Folder ti emailko a mapaspasennaay pay laeng. 
Adda tallo nga email ni Denise, idi pay kalman ti idadatengda. Apay ngamin a dita basura ti papananyo, itan, dikayon nabasa idi rabii! Inyungetko, a kas man adda nakemda dagiti email nga adda iti folder. 

Inukagko ti umuna kadagiti tallo nga email ni Denise. Nakabakasionda kano, ita, a kadduana dagiti nagannak kadakuada kenni manongna, a kakaisuna a kabsatna idiay Las Vegas, indownloadko ti nayattach, ti pictureda a pamilia. "Dad Arnel, Mom Nicole, and my Big Brother Rod." Naipigsak ti nabukalis a panangbasak ti naisurat iti baba ti ladawan, simrek ni Ariel iti kuarto manipud iti bath room a nagdigusanna. Ket immasideg iti malikudak. 

"HAHAHA!" pimgaak ti kabsatko a nakabasa iti nakasurat iti baba ti ladawan. "Kunak to met..!" innayunna iti katawana bayat iti panaglayunna iti bangir ti bed nga ayan ti laptopna a nakaparabaw iti drawer nga abay-a-kannigid ti uluanan ti bed. Kasla magan-ganatan a nangpasged ti PCna. Immisemak a nakalagip. Daytoy met laeng ngamin a ladawan ti adda iti emailna a nangisuratan ni Denise a boyfriendna ti lalaki iti ladawan, saan ket a kabsat a kas iti panangipakaammona ditoy emailko. 

Inukagko ti maikadua a simmangpet nga email ni Denise. Ibagbaga ti sutil a balasang iti suratna a tumawtawag kano ni Jen iti selpunko ngem saannak kano a matawagan. Inlanadna ti numero ti cell phone ni Jen, ta siak kano ti tumawag kenkuana. Insarunok nga inukag ti maudi kadagiti email kalpasan a na-storeko iti selpunko ti numero ti selpun ni Jen idiay Pilipinas. 

Email ni Jen kenni Denise, sa in-forwardna iti email addressko ti naguneg ti inukagko nga email. Kapada dagiti nayattach a picture iti naawatko nga email nga aggapu ken Jen dagiti inforward ni Denise a ladawan. 

Pinagsasarunok a sinubalitan dagiti simmangpet a surat, a kas iti namay-ak idi rabii kadagiti email ni Jen. 

Malagipko la ket ngarud nga awan adu a naisuratko idi rabii ta madlawko a maib-ibusanak iti isurat no ti ar-armek ti e-emailak. Inturturedko ketdi nga insurat iti maysa kadagiti sinubalitak nga emailna ti: Ay-ayatenka unay unay, Jen... 

Nakaisemak a nakalagip iti inaramidko a kalukuan idi rabii. Ania ngata ti isubalitna ita? Nakunak iti nakemko. 

Inpakaammok ken Denise a tawagakto ni Jen no madamdama ta kairut pay laeng ti turogna ita; parbangonda pay laeng idiay Pilipinas. 

Sinubliak ti inboxko- ti email ni Narica a diak pay nabasa. Napasimbengkon ti riknak isu a nakasaganaakon a mangukag... Golden Wedding Anniversary gayam dagiti nagannak kadakuada. Dumawdawat iti dispensar ti sigud a kaayan-ayatko ta saannak kano a naimbitaran iti napalabas a paskenda. Ni kano Manang Marilyn nga inaunaanda ti nakaam-ammo ken nagibunong iti tarheta-inbitassion, ket awan kanon ti natda idi dumawat ti invitation letter a para kadagiti gagayymemna a pakaibilangak. 

Kailiwko-a-saan ita, ti dati a kaayan-ayatko. Nakayamanak iti saanna a panangimbitar kaniak. Dakkel ti ayatko a subalitak ti email, ngem nadisidirko met laeng a nasaysayaat no saankon a subalitan. 

"Aysus, dakayo dita dikayo met pay namigat...!" natukaykami nga agkabsat iti napasnek nga ar-aramidmi itay yayug ni Mom ti i-Cabugao a bosesna. Nakitana la ketdi dagiti pamigatmi a di pay nasagid nga adda iti rabaw ti lamisaan-panganan. Naumada siguron nga agpagna-pagna iti dalan isu a simmrekdan. Immay timman-aw iti ridaw ti kuarto ket inpalagipna nga inkamin mamigat. 

Nadarugsoy iti ling-et ni Mom. Ket ipapanko a kasta met da Dad ken Ninang... 

"Agigiddantayton Mom..." kunak, kalpasanna a minirak ti oras iti baba a kannawan ti screen, agalas sieten iti bigat. Apagapaman ti panangilaksidko kadagiti matak iti sangsanguek a PC screen iti panangtaliawko kenkuana. 

"Sika, Ariel... balong, dika pay aya mabisin...?" dinamag ni Mom. "Apungulenkayto no madamdama ket diak pay nakadigos ala..." inparaipus ni Mom. Kasta ngamin ti aramidda ken Ninang kadakami nga annakda, a paset ti kablaawda iti tunggal bigat. 

"Makigiddanakton kadakayo Ninang..." kuna ti kabsatko, bayat iti itatakderna ken panangitangepna ti laptopna. 

"Urayendak ngarud biit ta dumigosak pay, satayto mapan agshopping iti yawidyo idiay Pennsylvania no malpas tayo a mamigat..." kuna ni Mom iti iruruarna iti kuarto. 

Wen gayam aya, agawiddanton no maminsan a malem, kunak iti nakemko. Ket kasla napurisan ti barukongko. Kayatko pay koma a mabaybayagda pay nga agindeg ditoy, kasla diak pay naipapas ti iliwko kadakuada. Nangnangruna kenni Ninang nga arigna nga isu ti mangpabpabasa kaniak, ta manmano met nga agdennakami. 

Tinaliawko ti kabsatko a nagsubli a nagtugaw iti iking ti katre nga abayko. Naanninawak ti liday kadagiti matana. "Madmadin sa met ti riknam bro...?" dinamagko. 

"Ni-ni Den ngamin, ibagbgana a baket kano ti girlfriendko..." kunana iti naalumamay a timek. Adda la ket ka-awatna nga email ni Denise. 

Nalagipko ti inpatulodna kenni Denise a pictureda ken Mom. Insuratna iti emailna a girlfriendna ni Mom, a kas paset ti panangbalesna iti samangkautro a sutil a balasang a mangibagbaga a boyfriendna ti bukudna a kabsat. Diak nalapdan ti ellekko. "hehehe! apay ti kunam, dina ngamin malasin aya ti balasang ken baket!" Kinunak kenkuana. 

Agarup naggidankami a timakder kalpasan a naiddepko ti laptopko. Yay-ayaben da Dad ken Ninang iti panamigatmi. 

Agdigdigos pay laeng siguro ni Mom ta awan a nadanunmi iti lamisaan-panganan.

Nakisangokami ti lamisaan panganan. "Dad, anat' naganda dagidiay kakaduayo iti ladawan... nga agay-ayam ti volleyball, ditay photo album?" pagammuan dinamag ni Ariel kenni dad. Mamati uny ti kabsatko a dagiti akinladawan kadagiti inpatulod ni Denise iti emailna ket isu da dagiti akinladawan nga adda iti photo albummi. 

"Oww... diak matandaanen, a, anak ta adu met ti ladawan kadagitay photo album." kuna ni dad. 

Napan iti salas ni Ariel. Luklukibennan dagiti panid ti album bayat pannagnana nga agsubli iti lamisaan. Saanna a masapulan daras ti panid nga ayan dagiti ladawan a kayatna nga ipakita kenni dad ket indissona iti lamisaan. "Gurkayo ta sapulek..." 

"Mangantay' pay a... damdama a sapulem." inpalagip ni dad ti panamigatmi. 

Naimas ti pamigatmi nga estrelliado nga itlog ken inapuy ngem diak unay makakaan iti bigat. Ti napalmanan iti star margarine ken asukar ti pagugustok a pamigat, kasta met ken Ariel; nanipud pay idi damona a maramanam ti pandesal a napalamanan ti star magarine ket isu metten ti binigat a pamigatna. 

Naluom a bunga ti chico ken nalussayat a bunga ti atis ti nayon pamigat da dad, mom ken ninang. 

Madama a pagsarsaritaan da mom ken ninang ti Ala Moana Center a papananmi ita a pagshoppingan itay ipasango ni Ariel ti photo album kenni dad. Nasapulannan tay sapsauplenna. 

"Daytoyen Dad neii..." kuna ni Ariel. 

"Ow! siak kenni ninangmo idi dikami pay agasawa, versus ni Pards Arnel Salmo ken Nicole Schneider-Salmo nga asaswana, naala dayta a ladawan iti volleyball court iti likud ti balayda idiay San Nicolas, Ilocos Norte, kabigatan di panagkasarda." Adda ragsak dagiti mata ni dad bayat ti panangipadamagna. "Dayta akin baba a ladawan ket ni Mrs Nancy nga ina ni Nicole, siak, sa ni Pards Arnel ken Nicole... dayta a ladawan ti naudi a grupo a ladawanmi, addadan iti US... saankamin a nagkikita pay manipud idi." kuna ni dad. 

"Adda anakda, a ti naganna ket Denise, Daddy?" inunton ti kabsatko. "Adda ngamin gayyemmi ken Manong, agbasa met laeng iti Embry-Riddle University..." inparaipusna. 

"Diak ammo anak..." aleng-aleng a sungbat ni dad. 

Simmalingbat ni ninang. "Daytay masansan a tumawag kenka a balasang a kasinsinnutilmo dayta kunam a Denise?" 

"Adda kasinsinnutilna a balasang ket, Mareng. Makaungetak man no kua ta makiin-innarem sa met ti obrana, di man nakarkaron no addada iti eskuela!" Insagid ni ninang ti ibagbagana kenni mom. 

Dida pay ket ammo ita nga addan ar-armem, kunak iti panunotko bayat iti panangisurotko kadagiti matak kenkuana nga arintarayen nga agturong iti kuarto. Uk-ukagennan ti emailna iti laptopna itay agsubli, linabasannak ket immabay kenni dad. Timmakder ket immabay ni mom a nakiragup kadakuada. Uray ni Ninang ket napan metten iti likudan ni Ariel 

"Ow! ni Pards Arnel...! ni Mareng Nicole! Innan tay telepuno ta balasangna, ta kasaritak man! mailiwak man a makitungtong kenkuana!" kuna ni dad a maragragsakan. Dina payen italtalek ti sasawen ni mom nga adda iti abayna a maragragsakan met a makakita iti ladawan. 

Husto tay inyaleng-alengko a kuna ni Ariel. Isu da a tao dagiti adda iti albummi ti adda iti emailna. Diak la inpagarup. Adu ket ti agkakalanga nga Ilocano, isu a diak inen-endengan itay ti ibagbagana. 

"Aguray dad ta tawagak ni Den..." Namatmatak ti naragsak a rupa ni Ariel a nangidisso ti laptop iti rabaw ti lamisaan panganan. Nagtugaw iti abayko a tugaw kabayatan ti panangipis-itna ti button ti selpunna. Indennesna ti nakaanta a selpun iti lapayagna, iti kannawan a lapayagko itay rugian ti cell phone ti agkiriring. Awan sumungbat ti tawagna, ket inbabana ti phone. 

Segun ken dad, karruba kano da mom idiay Quezon, Cubugao, Ilocos Sur ni Ninong Arnel Salmo, a nagpapaay iti Ilocos Norte Electric Cooperative, INEC, a kas maysa nga Electrical Engineer, nakiasawa iti mestisa Ilocana-Americana, isu ti nakaigappuan ti panakaumayna ditoy US. Nagkaadalanda ken dad iti Northwestern University iti Siudad ti Laoag, a nangalaanda nga agpadpada iti kurso a BS in Electrical Engineering. Agkagayemanda kano sipud pay idi damoda iti agkita iti eskuela. Isu kano ti rangtay ti panagam-ammo da ken mom. 

Nadakdakamat idin da dad ken mom, ti sarsaritaen ita ni dad, ngem gapu ngata iti kaganus pay ti panunotko idi ket aleng-aleng laeng ti panangimutektekko ti kabibiag ni Ninong Arnel ken Ninang Nicole nga esestoriaenda. Ninong ken ninangko kano iti bunniag dagiti agasawa. 

Umadanin alas nuebe iti bigat. Adda kamin iti Ala Moana Center. Magmagnakami nga agab-abay ken Ariel- sarsarunuenmi da dad, mom ken ninang. Umaykano agshopping ni ninang ti magustuanna nga arruaten nga yawidda idiay Pennsylvania. Nalagipko la ket di inregalo ni Ariel kada Jen ken Denise a Hawaiian Dress iti napalabas a bulan. Nasagut ti kabsatko kadagiti kasingedna. Immapay la ket ngarud di kinasingedna kaniak idi damo pay ti agkita iti unibersidad, ket timmayok ti riknak a nanglaglagip... Apo unayen! Adayo nga igarupko idi nga agkabsat kami iti madamdamagko a baknang ngem napakumbaba nga estudiante. 

Pagammuan inuksot ni Ariel iti siketna ti awan un-uni a cell phonena. Adda siguro tawagna ngem nakavibrate siguro. Pinis-itna ti button, "hello...!" 

"Aphay tawagka, saan agunget girlfriend mo bakhet?" Nakai-speaker on ti cell phone! Ket nangngegmi nga adda iti asideg ti agpapauyo a timek ni Denise. Napataliaw da mom ken ninang kadakami, idinto nga intuloy ni dad ti nagna a kasla awan nangegna. Uray dagiti padami a magmagna ket napataliawda kadakami. 

Inalistuan nga in-speaker off ni Ariel ti cell phonena. "Good Morning! Sweet Potato, kayat kasarita ni dad ni dadmo..." kunana ket nagallingag, naguray iti sungbat ni Denise, ngem awan maurayna. 

Iniddep la ketdi ti balasang ti selpunna. Kasta ti ugali ti sutil a balasang no agpauyo; tumaag sa iddepenna ti selpun, ngem isunto met laeng ti tumawag no agbaaw ti pauyona. Insabit met laeng ni Ariel ti selpunna iti siket ti pantalonna itay awan maurayna a sungbat ni Denise. 

Intuloymi ti nagna a nangsurot kada mom. 

Inunurmi dagiti pagtagilakuan ti arruaten ti bagi; iti women's apparel, sa iti men's & women's apparel. Arwaten a para kenkuana ti ginatang ni ninang, agsublikaminto kano manen no bigat ta adda kano pay kayatna a gatangen a saanna a kayat a gatangen ita. Nakipagsirsirigkami ken Ariel ket inyarasaasna nga agsublikaminto kano a dudua no mumal-malem ta gumatangkano iti regalona ken mom, ken kada Jen ken Denise. Uray siak ket gumatangak met iti isurpresak ken ninang, ken para kadagiti babbalasang. Yud-udik da mom ken dad. Dumawatakto pay ti kuarta ni Nanay Marie. 

Agtengngan ti aldaw ti Lunes. Saankami a makapagbaybayag ta agtrabho ni mom no madamdama-aginggat' rabii, kayatna kano ti aginana biit santo agrubuat a mapan agtrabaho. Nangaldawkami iti Kyoto Oshiro Restaurant, a nanglukat itay alas 11:30. 

Dimmaw-as kami iti Sugar Rush ti yawidmi a pagsinam-it, itay nalaps kami a nangaldaw. 

Kadisdissaagmi la unay iti lugan ni mom a RAV4 SUV itay agtukar ti selpun ni Ariel iti Energize a ring ID ti selpun ni Denise. 

Adda manen tawag ti balasang, ngem awan mauray a sungbat ti "Hello" ni Ariel, ket kapilitan a nag-text ti kabsatko iti atiddug sa a mensahe ta nakabaybayag a nagipispis-it kadagiti teklado ti selpunna. 

Makain-inanakon iti rabaw ti bedko a pagid-iddaanmi nga agkabsat itay agtukar manen ti Energize a ring ID ti selpun ti kabsatko. Napasnek ti pinakisarsarita ni Ariel iti tumawtawag kabayatan iti panagturongna iti kuarto ni Nanay Marie a pagid-iddaan ni Dad. Nagallingagak itay mangngegko ti nasarangsang a boses ni dad, a magitawtawag ti balikas a "Pards," ti la ket di daddy ni Denise ti kasarsaritana. 

Nagsubli ni Ariel iti ayanko a di matimtimek, nagtugaw iti tugaw nga adda iti sango ti lamiseta a nakaiparabawan ti desktopko, dumdumngeg met a kas kaniak iti bangir a kuarto. Saanmi a mangeg ti boses ti kasarsarita ni dad ngem ipapanko a naragsakda nga agsararita ta katawa a katawa, sa pasaray um-umlek iti uray la a maang-angsan a nakaigappuan ti iseserrek ni mom iti kuarto nga ayanna. madamdama makisarsarita metten ni mom iti kasarsarita ni dad. Madlaw ti iliw iti bosesna. 

Impakada ni dad iti kasarsaritada nga usarenda ti landline phonemi. Simmurot ni mom kenni dad iti yuumayna panangidaw-as ti selpun ni Ariel, ket makais-isem a kinasaritana ti kabsatko sakbay a nagturongda iti salas nga ayan ti telepono ti balay. "Ariel, apay ta pagsangsangitem kano met tay balasangda Manong Arnel?" 

"Hahaha! Kadi, Ninang?! Ket no isu ti mangpaspasakit kaniak..." imlek ti kabsatko a simmungbat. 
Saankon a maaw-awatan dagiti pagsarsaritaanda, ti laengen pasaray maipigsa a katawada ti mangmangegmi iti kuarto. Nagsaggaysaanda la ketdi dagitay dua a telepono dita salas. Napaut ti tungtunganda ket naadan kami ken Ariel ti waya nga agsarsarita. Inpalagipna manen ti iruruarmi a dua no mumalmalem. Linaglagipmi dagiti naragak a panagkadkaduami iti uneg ti campus ti unibersidad, agingga a nadanunmi a pagsarsaritaan ti agdama- ti saan laeng a nasinged nga aggayem a relasionmi, no di pay ket nasinged nga agkabsat. 

Gapu ti napasnek a panagsarsaritami nga agkabsat, saanmi a napakpakadaan ti iseserrek da mom ken dad iti uneg ti kuartomi. Masirayan pay laeng iti ruprupada iti kinaragsak ken pannakapnek. 

Inestoria ni Mom tay dadduma a nagsasaritaanda iti telepono. Sangsangpet kano da Ninong Arnel a pamilia idiay Oregon manipud iti Las Vegas a nagbakasionanda. Sangsangitan kano ni Denise tay punganna, ta tay nabayagen nga ibagbagana kada mom ken dadna a boyprenna ket adda kano metten gelprenna a baket! Imlekak a nakalagip ti kalukoan nga aramid ti kabsatko. 

Inpadamag pay ni dad nga umay kano bumakasion ditoy Oahu da Ninong Arnel a pamilia iti umay a bulan. Naimatangak ti gagar iti rupa ti kabsatko, kayatna la ketdi ti umay makigeddan nga agbakasion. 

Binalakadandakami da mom ken dad a saan kami nga aglokoloko, nangnangruna kadagiti babblasang. Kalpasanna rimmuardan iti kuarto ta mapan kanon agrubbuat ni mom a mapan agtrabaho.



Indagasmi nga inlemmeng ken Ariel dagiti ginatgatangmi iti uneg ti storage room ti garage, ibatimi koma lattan iti uneg ti trunk ti lugan nga inupaanda a Mustang Convertible a naglugananmi ngem baka ket agunget ni ninang no makitana dagiti ginatangmi a para kada Jen ken Denise. Ti inupaanda a lugan ngamin ti usarenmi a lugan a mapan agshopping no madamdama. Nasaysayaat koma a luganmi tay RAV4 ni mom ta nalawlawa, ngem naglugananna met a napan nagtrabaho. 

Red-pink a blouse ken puraw a walking shortpant, ken dua a box ti macadamia chocolate ti surpresa a regalok kenni ninang. Nanumo no idilig iti balur ti dua a singsing a regalo ni Ariel kada dad ken mom. Agpadakami ken Ariel; Hawaiian Dress ti iregalomi kada Jen ken Denise. 

Naglibaskami tattay a napan nagshopping apaman a nakapanaw ni mom a napan nagtrabaho. Napilitankami a sapsapaemmin iti kabsatko ti rummuar itay inpakaammo ni dad, a kuna kano ni mom kenni ninang, a nasaysayaat no inkamin ituloy ti agshopping ita a malem tapno tinto laengen panagcheck-outda iti otel ken ti papanmi iti airport ti asikussuenmi no bigat. Simrek itay ni Ariel iti kuarto nga ayan ni momna sakbay naglibaskami. Inin-innayadna itay a linukatan ti nakairikep a ridaw ti master bedroom a pagin-inanaan ni ninang sa immuneg- umis-isem a rimmuar kalpasanna; matmaturogkano ni ninang, nabannug siguro iti kaadu a sinursurmi a pagtagilakuan ken tay panagtaraytaraymi itay bigat. Agin-inana met ni dad iti bangir a kuarto. 

Nadat'nganmi da dad ken ninang nga agmermerienda iti naluom a bunga ti chico ken tay ginatangmi a pagsinam-it itay bigat iti lamisaan panganan. Nagsabatanmi nga agkabsat nga inmalditan iti agek dagiti dumerderusas a pingping ni ninang kalpasan a naisennaayko a panawandakaminton no bigat. Dinaw-asko nga in-head-lock ti tengnged ni dad, kas paset ti panangipariknak iti di agmawmaw nga iliwko kenkuana, ket kalpasanna nagtugawak iti abay ni ninang. Pinis-it ni Ariel iti nalag-an ti agong ni dad, a bulon iti itutugawna iti abayna, kalpasanna nagsanggir iti barukong ti daddymi. 

Dinamag ni dad no napnapananmi. Inbagak a nagpassia-passiarkami iti Waikiki Beach. Ammonan a rimmuarkami ta timmawag itay ni ninang kenni Ariel a nangipalagipanna iti iruruarmi ita a malem. Sapsapulennakayo ni Daddy-yo, kunana pay itattay. 

Agalas diesen iti rabii itay sumangpetkami ditoy balay. Adu ngamin ti ginatgatang ni ninang, sa dinaw-asmin dagitay luggageda iti otel a nagdagusanda tapno kano maipenpendan dagiti ginatgatangda. 

Timmawag ni Denise kenni Ariel itay addakami iti Ala Moana Shopping Center. Kalpasan iti nabayag a pinagsinsinnutilda, inpasublat ti kabsatko ti selpunna ket nagsarsaritakami ken Denise, inpalagip ti balasang a saannak kano latta a matawagan ni Jen, kunana pay a tumawagto kano manen ti balasang. Inrasonko met itay a naka-block ngamin dagiti numero nga awan iti listaan ti selpunko... inpalagipko a mabalin itan a tumawag ta na-unlatch'n tay restrict calls ti cell phoneko. 

Nakaiddakamin iti bedmi itay tumawag ni Jen, bimmangunak ket rimuarak iti uneg ti balay ket napanak nagtugaw iti tugaw ti lawn iti sango ti balay. Damo nga agsaritakami manipud idi nagpinnakadakami idiay Phoenix, Airport, agdua a lawasen ti napalabas. Kas kaniak, mariknak ti nagpaiduma nga iliwna a makisarita. 

Nakaragragsak tay tungtunganmi, kalpasan tay panangay-ayok iti panagpapauyuna; no apay kano a saannak a matawtawagan. Inpambarko met a nakaserra iti selpunko kadagiti awan iti listaak a numero. Nagmaysa nga oras kami a nagtungtong iti telepuno. 

Dinaw-asko nga inserrek iti kuartok dagitay inlemmengmi ken Ariel iti storage room ti garage. 

Agala unan iti parbangon. Nabayagen daytay panagpinnakadami ken Jen. Nakasangpeten manipud trabaho ni mom, nakadigos ken nakaturog sapayen, kunak, ta naulimeken iti kuartoda ken ninang, ngem diak latta makaturog. 

Kasla dengdenggek pay laeng tay kail-iliwko a boses ni Jen; tay bosesna itay agpapauyo, ken tay nariknak a gagar ti bosesna itay inturturedko nga inarasaasan iti "ay-ayatenka latta! uray no ni Karl ti typemo..." ammokon nga awan ti gasat ni Karl iti ayat ni Jen, ngem kayatko laeng a penken ita ti rikna ti balasang a nakariknaak manen iti ayat kalpasan di panagsina ti dalanmi ken Narica. Apo unayen aya ti ellekna itay! Inpalagipna la ket ngarud a saanmi nga iramraman ni Karl, tapno maipapasmi ti aginniliw ta bassit kanon ti natda a minutos a karga ti selpunna. 

Ken kasla mangmangngeko pay laeng tay naragsak a bosesna itay malagipna dagiti nakaay-ayat a padasna iti Pilipinas: 

Ti pannakapupokna a nakipagraep kadagiti malabsanda a madama nga agraraep iti kataltalonan nga asideg ti dalan iti ipapanda isasarungkar ti dati kano a balay da grandpa ken grandmana iti Baay, Batac; Pinupukda kano ket pilit a nagnaanna dagiti sumagmamano a nairaepna! Bassit ti nairaepna ta matulid kano met ngamin dagiti iteppelna a bunubon ket adunto manen a rigatna a mangpatpatakder. 

Nalagipna pay nga inpadamag ti pannakiay-ayamna iti tennis kadagiti Padi ken Seminarista iti Tennis Court ti Seminario iti Barangay #38A Mangato, Laoag City; maay-ayatan ta adu kano ti nagbuya ken nangdaydayaw iti laingna nga agay-ayam iti tennis, ken naipalagip kano kadagiti papadi ti laing di auntiena nga umaayam iti tennis. 

Uray dagiti kalesa nga ad-adaywan dagiti dadduma a teenager a balikbayan a luganan ket napadasanna kano pay- isu kano ti nangiturturong ti kabalio-ti kalesa iti dua nga oras a nagrikusrikosda kadagiti dalan iti sentro ti Laoag. Nalagipna pay ti panagluganna iti tricycle manipud iti Sentro ti Laoag a nagawid iti vacation house da gradpana iti laud ti Northwestern University iti Laoag; naitim-og kano ti uluna, ta nailet kano ti sidecar! Nataygaka ngamin unay kunak tattay nga inangaw ket permi ti katawana. 

Ken ti panangestoriana iti el-ellekanna iti kasta unay; ti pannagsakayna iti naamo a nuang. Saanna kano ammo nga iturong iti agpakannawan ti nuang ket inasak ti nuang, a nagpulpuligusan ti rinaepan- ti karraep a talon! Maay-ayatan kano ti lakay a nakinraep ken akinnuang idi bayadan ni gradpana ti naperdi a mula. Dolliar kano ti pinagbayad ni grandpana ta bassit kano met di naibulsana a pesos. Nalabsanda kano ti nuang iti igid ti dalan idi mapanda bisitaen ti boyfriend di auntiena a Wendy iti Sarrat; Balbaliwandanto kano ti mapan ta saanda a nadanun ti nabayagen a saan nakita da grandpana a boypren di auntiena. 

Nalagina pay ti panagpi-pictureda kada grandpana iti sirok dagiti wind turbine genereator iti ili ti Pagudpud. Daydayawenna ken agyamyaman ti kinasayaat ti gubierno ti Pagudpud ta saanda kano nga iparit ti mapan umasideg kadagiti wind turbine. Ken ti panagluganda iti wooden canoe iti ibaballasiwda iti karayan idi bisitaenda ti Callao Cave, Cagayan. Ken ti panangbisitada ti nalatak a Calvary Hills iti Iguig, Cagayan. 14 kano nga istasion ti krus ti adda iti Calvary Hills. 

Sakbay nga agsubli ditoy US ket mapanda kada grandpa ken grandmana agbakasion iti tallo nga aldaw sadiay Boracay iti umay a lawas. Maud-udi kano nga agsubli ditoy US da grandpana ta urayenda ti bulan ti September a pananglagipda ti isisina di auntiena. 

Naestoriana kano aminen dagitoy ken Denise, ket permi kano ti ap-apal ti balasang, kayatna kano ti agbakasion ngem iti umay pay a tawen kano ti plano dagiti nagannak kenkuana a panagbakasionda. Naibaga kano metten ni Denise kenkuana nga agkabsatkami ken Ariel iti ama, ken God sisterko ti balasang, ket permi kano ti sidsiddaawna; isu a dinamagna kaniak itay no agpayso ti inpadamag ti gayyemna a balasang. Inpadamagkano pay ni Denise a boyfriendna ni Ariel. 

Umayto kano makigeddan kadda Denise a pamilia nga umay agbakasion ditoy Oahu no umay a bulan. 

Kasla tagtagainepko laengen ti panakalagipko tay pammakadami a sao ken Jen, ta guyguyudennakon ti saguyepyep. "Ahy-ahyatenka... Ahy-ahyatenka unay unay Chris!" 

"Jen, diak mamati nga ay-ayatennak no dika aglabus...! TZUUP dita pingping! Ipatpategka met Jen... Love You!" 

"Hu! Labushnak ta sherepnak mhanen, haaah? Pangkes matam la..." 


Mangmanganen iti pamigat da Dad, Mom, Ninang ken Ariel itay makariingak. Napuyatanak ket diak nakariing a nasapa, ket diak nakajogging. Mapilpilit dagiti masulang pay laeng iti lawag a matak a nangmulagat ti relo iti pungngua-pungnguak- alas sieten iti agsapa ti martes. 

Nakisanguak iti panganan kalpasan a nakapellesak. Naluom a bunga ti gayubana ti pagsangsanguan da mom ken ninang kabayatan ti panaglutlutuda iti dinengdeng a rangaw ti utong, salad a rangaw ti karabasa a pangaldawminto. Naimas pay ti angut ti lutlutuenda a pinapaitan. Pandesal a napalamanan iti star margarine ken asukar met ti pagsangsanguan da dad ken ti kabsatko. Nakiinnaduak agingga a naibus ti pandesal. 

Alas dosen iti tengnga ti aldaw. Nakair-irot ken nakapapaut nga arakup ti pinagpipinnakadami kada Ninang ken Ariel itay sumrekdan iti ayan ti x-ray ken metal detector machine ti airport. Malmalday ti kabsako a timmaliaw kadakami iti ruar. Agsasainnek ni ninang a nakipinnayapay kadakami sakbay a mailingedda ken Ariel iti uneg.

Rum-rummuarkamin iti parkingan ti Honolulu Airport. Pagammuan ta nagsao ni mon. "Nakakaasi met ni Marz, diak la inpagarup a kasdiay gayam ti kinaantukab dagiti kakabsat daydi manong Alan." Saludsudek koma no ania ti kayatna a sawen ti antukab, ngem adu ti lugan iti linia a pangipastrekak koma ti RAV4 a luganmi ket awan ti wayak nga agsaludsud. 

"Oh, Kasta?!!!" masmasdaaw ti timek ni dad a nakatugaw iti abayko. 

"Agasem ta uray kano diay ipeliedo diay barom ket kuestiunaranda pay. Inbagak man ken Marz nga ipasurutna laengen iti ipeliedotayo, yantangay ta daram met ni Ariel." Kuna manen ni mom iti ayog a napudno iti sasawenna. 

"Narigat kano ti proseso ti mangbal-baliw ti nagan, ngem no maan-anusanda... tayo a, ket awan padat' sayaatna, ah." kuna ni dad a bulon ti panangtaliawna kaniak. "Daytoy Ian, met ket awan iiliwanna kaniak. Daytay met la kabsatnan sa ti kayatna a kain-inniliw. Hakhakhak!" inyamloy na ti imana iti teltelko. 

"Saan met. kanayunkayo met nga il-iliwen. Umayakto man ket makikaidda ditay bedyo no rabii." Inbalesko. 

"Haan, a, ket masipetkami ken dadmo idiay..." inyagaw ni mom, "ideretsudak idiay Ospitalen ket maladawakon a mapan agtrabho no intay pay laeng sumangpet. Umaydakto daw-asen no rabii..." Inpalagipna manen tay inbagana kadakami sakbay a nagrubbuatkami sadiay balay. 

Nagsangpetan ni dad ti naguldag iti bedda ken mom. Nagiddaak met iti bedko, diak makaturog ngem inkidemko. Naganninaw iti panunotko ni Ariel, kinitak ti relok iti pungngua-pungnguak; Nasuruken nga alas dos iti malem, addadan iti tangatang. Saanen a timmawag sakbay ti departureda, ammok a saanna kayat a mangegko ti lumlumdaang a timekna. Idi pay rabii a masadsadut nga agimpake, mariknak kadagidi masadsadut a gunayna idi rabii a kayatna koma pay ti agbayag ditoy Hawaii. Immpay iti lagipko tay kuna ni mom maipapan ti apeliedo ni Ariel... sugsugakto man ket ni dad ta kasaritana da uncle ken nanay, ta pasurutenmi ni Ariel iti apeliedumi... uray ta nasinged met ti linnangenda kenni ninang. Mayat ket ti panagiinnarakupda ditoy balay itay bigat, nga umay parbuatan da Uncle a pamilia a pakairamanan ni Nanay da Ninang ken Ariel. "Umaykayonto manen balong, a? didakami liplipatan a?" kuna pay itay ni Nanay. 

Saan nga awaten itay da Nanay, ni Uncle ken Auntie, kasta met ken Manong Ryan dagitay gift card ti nadumaduma nga Store, a yaw-awat ni Ninang kadakuda. Ngem kuna ni Ariel nga inpaangaw ti kastoy: Alan a, Grandma, Uncle... Auntie & Manong... Hu! Saankamin sa met a ngamin maikarkari kadakayo, didakam sa met ngamin ay-ayaten? 

Ket, kapilitan, inawatda met laeng dagitay card. 

Agparis a singsing ti insuot ni Ariel kada Dad ken Mom. Agparis met a relo ti regalo ni Ninang kadakuada. Adda kanon iti FedEx ti regalo ti kabsatko kaniak. Ni Ninang ket inyarasaasna itay bigbigat nga isurpresananto kano ti itedna. Uray man ket koma no awanen ti itedna kaniak a regalo ta dakkel unayen a pagyam-yamanak di regalona a pagbasbasaak ita. 

Ket ad-adda simlep iti lagipko di kinasinged ni Ariel kaniak idi damomi unay ti agkita iti unibersidad a pagad-adalanmi... kasdiay gayam a kinasinged ti mariknam iti kapulpulapulmo a dimo am-ammo a kabagiam, kunak iti panunotko. Ngem saanmi met a kabagian ni Denise ket nasinged kami met latta, intubngarko met laeng iti utekko a marayray-aw. 

Naglikigak a sumango iti ridaw ti kuartok, tapno matalikudak ti makapurar a lawag a sumrek iti laud a tawa. Intuloyko laeng ti nanglaglagip. Ni ngata ngarud Jennifer, san ngata a kas ken Ariel, a donar a bin-i? Kas iti situasionmi kada Ninang Marizen, kunam! Inkanunong ti bukodko a panunot. Nagtalinaed ti panunotko iti apagpaman kenni ninang... anian aya nga sayaatna kaniak, marigatankami la ketdi koma nga umutang iti pagbasak ita, no awan di regalona... diak la ketdi naipapas ti immiliw kenkuana ta ni met latta ngamin mom ti magusgustuanna a katungtong. 

Sinublian ti lagipko ni Jen. Alla! ta ar-armek sa met ti kabsatkon Apo? Damdamagen tay gradpana idi ket, ti, nagan a Marvin Acosta! Wen sa ala! di pay ket masayangen ti napudno nga ayatko no kua kenkuana? Ania ngata no damagekto kada dad ken mom no adda ket am-ammoda a Guzman ti ipelieduna? Ngem diak met dinamag idin ken dad daytoy? Amman, dinamagkon. Dinamagkon sa pay kenni mom idin. Damagekto manen kenni dad no madamdma. 

Kasla makitkitak ita ti inpadamag ni Jen idi rabii a panakapupukna iti raraepanda, nalagipko pay di katkatawaanna nga istoriana, "ammom ti agpatayab ti Cirrus Airplane, ngem saanmo ammo ti mangiturong ti nuang iti kannawan? Hahaha!" kunak, a kasla adda ni Jen iti sangok a kasararitak. Nakakatawaak iti urayak la a naipdukan. Nagtalinaedak ketdi latta a nakakidem. 

"Aniat' katkatawaam... Ian?" agarup nakigtutak ti panagtimek ni dad iti ridaw iti kuartok. 

Nagmulagatak, ket alisto ti sungbatko. "'Tay man gayyemko a piloto, Dad. Ammona ti agpatayab ti eruplano ngem saanna ammo ti mangiturong iti kannawan ti nagsakayanna a nuang, ket inasak kano ti nuang ti rinaepan!" 

"Naywen, adda am-ammoyo a Guzman ti ipelieduna, Dad?" diakon inuray ti sawenna iti salsaludsudenna kaniak. 

"Nalaka met ket nga iturong ti nuang, malaksid a, no pinaet-etanna ket ti tali ti nuang." 
"A-awan am-ammok nga agGuzman, dinamagmo man dayta idin..." 

"Adda ala, lagipenyo man a nalaing, Dad. Guzman ket ti ipeliedona tay gayyemko, a dina ammo ti mangiturong ti nuang. Nakabakasionda ita idiay Pilipinas." 

"Adda am-ammok idi, idiay pay Pilipinas, ngem awanen ditoy a biag, natay a balasang idi pay... duapulo ket maysa ti tawenmi..." naalumamay ti panangisawangna iti insaona. Addan a nakatugaw iti iking ti katre a pagid-iddaak. 

"Saan ngarud nga isu... saanyo ngarud am-ammo ti mommyna... sa US Citizen isuna." Kunak iti maragragsakan a boses. Nabang-aran toy riknak ta saanmi a kabagyan ti aya-ayatek! 

"Ket wen, a, nabayagen kunak ngarud... duapulo ket maysan a tawenen. Ad-adu pay ngem iti tawenmo..." kunana a bulunna ti timmakder. "Kaay-ayam ni Ryan dagitay lallakay, babbaket, babbaro ken babbalsang a karruba... maykan ta inta makiay-ayam." Intaliawna kaniak sakabay a rimmuar iti kuarto. Daytay paggaayamanmi iti volleyball dita sango toy balay ni Nanay Marie ti kayat a sawen ni dad. 

"Madamdama dad..." inpakamakamko. 

Ur-urayek ngamin ti tawag ni Denise; ad-adda koma kenni ni Jen. Bareng koma no tumawag ita. Mailiwakman a makisarsarita kenkuana. Kasla ngamin addaak idiay Pilipinas no dengdenggek ti panagistoriana kadagiti banag a makaparay-aw, ken kasla siak a mismo ti mangar-aramid kadagiti katkatawaanna nga aramidna. 

Nagay-ayamak a linukatan ti emailko iti laptopko a nakaparabaw ti drawer nga adda iti makannawan nga uluanan ti bedko. Namnamaek ngamin nga adda email ni Jen nga agur-uray iti inboxko. Awan nagyan ti inbox. Inrikepko met laeng ti emailko ket inideppko ti laptop. 

Adun ti aggay-ayam ti volleyball iti sango ti balay. Grupo ti babbaket ken lallakay, ken grupo ti babbalsang ken babbaro. Makalinglingay ti panagay-ayamda ta kinnantiawan, kinnatawaan ken pinna-bantukan iti bola, iti uray ania a panakapatpatitna. 

Ti importante kano ket makaexerciseda, ta kaadduana kadagiti umay agay-ayam a karrubami ti mangopisina, ket saanda a makawatwat iti trabahoda. 

Manipud pay idi inpatakdermi kada dad ken Ariel dagiti poste ti net, ket kastoyen a minalem ti aramidmi, no la ket awan nasken a papananmi. Sakaminto la agsardengen nga agay-ayam no nasipngeten ken saanmin a makita ti maipatayok a bola. 

Ad-adda a simminged ti langenlangenmi kadagiti karrubami a dimi unay am-ammo iti napalabas itoy inaramidmi a pagpalabasan iti oras iti kada malem. 



Simmangpet idi naminsan a rabii, da Ninang ken Ariel ditoy Oahu. Iti balay ni Nanay Marie a pagyayanami ti pagdagusanda. Saandan nga ag-otel a kas idi immuna a bakasionda ditoy. Kuna ni Ninang idi kalman, a saan kano koman nga umay ngem nasken unay ta kayatna kano a bisitaen ti isla ti Maui ta adda planona a gumatang iti house & lot dita bangir nga isla. 

Malem ti Sabado. Addakami iti Honolulu Airport- iti sango a ruar ti Baggage Claim Area a mangur-uray kada Denise. 

Nakasamsam-it ti isem ni Denise a napasungadanmi iti iruruarda ti sliding door ti Baggage Claim Area, adda iti malikudanna dagiti nagannak kenkuana kenti kabsatna. Nabara a kinablaaw ken ar-arakup da Dad, Ninong Arnel ken kasta met da Mom ken Ninang Nicole apaman a nakadanunda iti ayanmi. 

Naragsak a pinnadamag kalpasan a nayukkormi dagiti lei kadakuada ken nayam-ammo ni Denise ti pamiliana- da Ninong Arnel Salmo, Ninang Nicole Schneider-Salmo a dadakkelna ken Rod a manongna, kada Ariel ken Ninang Marizen. Inyam-ammo met ni Ariel ni Ninang Marizen, ken Dad a nagannak kenkuana. Nasinged ti linnangenda ta nagtutungtongdan iti napalabas kalpasan di itatawag ni Ninong Arnel kada Dad ken Mom ngem ita laeng nga agkikitada iti personal. 

Nagsisina kami kalpasan iti nabiit pinagtutungtongmi ta asikasuenda kano ti rentaanda a kotse. Kuna ni Ninong Arnel nga iti Hyatt Regency Resort & Spa ti Waikiki ti dagusda. Kunana pay nga umaydanto kano pumassiar no mumalmalem iti balaymi kalpasan a makaplasplastarda iti otel a dagusda. Inpakamakam pay ni Ninang Nicole kada mom ken ninang nga aglutoda koma ti dinengdeng ta mail-iliwankanon kadagiti luto a natnateng. 

Addakamin iti uneg ti RAV4 ni mom iti parking lot ti Airport itay malagip ni Ninang ni Denise. " 'puonay a panagis-isem diay girlfriendmon, balong... nakaem-emma nga isem! Ngem dika met mabain no kua a mangpaspasangit..." intaliawna ken Ariel nga adda iti malikudak a tugaw. Kadagiti panagtintinnawag da Ariel ken Denise iti selpun ti kayat a sawen ni ninang. 

Ket imlek ni dad iti malikudanna, a nakaisursurotan ni mom kenkuana nga adda iti nagtengaanda ken Ariel. "Hehehe...! kasanut' panangilasinmot' isem a naemma, Marz?" insutil ni dad. Mabalin nga isu met ngata ti pakaellekan ni mom ti damdamagen ita ni dad. 

Linukip ni ninang ti sarming ti sun visor iti masanguanan a ngatuen ti ulona ket sinapul dagiti matana ni dad iti malikudanna. "Ay ket no inrungiitnan, a, ti nalawa, ket saanen a naemma nga isem dayta." Indepensa ni ninang. 

"Hahaha! kas kadagitay turo a kaldingmo nga idusngiitda lattan no adda maangotda, dayta kuna ni Marz." Nagbalinen a katawa tay ellek ni mom. Ni dad ti pakaiturungan ti saritana. 

Malagipko la ket ngarud dagitay makasutil a gungunay ken isem ni Denise a mangparparigat ken Ariel. "Ninang... adda pay sabali nga isem ni Den; daytay mangsut-sutil nga isem!" kunak, bayat iti panangyasidegko ti luganmi iti gate a ruaranmi. Kalpasan a nakabayad ken pinalubusan ti agpabayad ti parking tiket ti sarsarunuenmi a Toyota Tacoma pick up truck. 

Agannayasen ti panagpatarayko iti dalan. Nalipatanmin tay pagkakatawaanmi, kalpasan tay nabiit a panagulimekmi iti panangbayadko ti parking ticket. 

Agalas kuatron itay sumangpet da Ninong Arnel ditoy balay. No kasano ti kinasingedda itay kada dad, mom ken ninang ket nakarkaro man itan. 

Kadagiti tugaw iti lawn a sango ti balay a sirok dagiti Manila palm a makalinongen iti sinit ti mumalemen nga init ti nagtutungtonganmi. Alisto a naisinged ni Rod ti bagina kadakami ken Ariel. In-inauna ngem siak iti tallo a bulan ti kabsat ni Denise. Naderetso ti sao-ilukona ta mapuersar kano nga agiluko iti uneg ti pagtaenganda. Sigun tay kuna ni Ninang Nicole a nangaramid kano ni Denise ti bukodna a paglintegan iti uneg ti pagtaenganda- a saan a mabalin ti English a pagsaritada. Mamulta iti $10<pd>.</pd>00 ti kada sarita nga English. Ni kano Denise ti agukkon kadagiti multa. 

Agapanen nga alas singko itay agpakadakami kadagiti nagannak kadakami. Itay pay ngamin sangsangpet da Denise nga ipalplagipna nga inkami sabaten ni Jen dita airport. Intawag ni Jen kaniak idi kalman nga alas singko beinte kano ti isasangpetda iti Honolulu Airport. Saan koma kano a kayat nga itugot da daddy ken mommyna ditoy Hawaii ta sangsangpetna la nga aggapu idiay Pilipinas a nagbakasionanda kada grandpa ken grandmana, ngem nagpilit kano a simmurot. 

Naimbitarankano dagiti nagannak kenkuana nga umay makipakasar iti anak ti doctor a gayyemda. 

Iti ruar ti Bagage Claim Area ti nagpuestuanmi. Imbag ditoy ta nalaklaka a makitam ti sapsapulem ngem dita uneg a nakaad-adu ti tao. 

Makarikriknaak metten iti tigerger bayat ti panagur-uraymi nga uppat- ni Denise, ni Rod, ni Ariel ken siak, iti ruar ti Baggage Claim Area. Adda amakko a makisango kadagiti nagannak kenni Jen. Seknannak manen ti babawi di panakasiripko ti ilemlemmengna a napusaksak a sabong. Sapay la koma Apo, ta saanna a nais-istoria kadagiti nagannak kenkuana ti naaramidko a kalukuan, kunak laengen iti bukodko a bagi. Kasla awan pakabibiangan dagiti kakaduak a karuruar laeng manipud dita uneg nga ayan dagiti carousel a mangipulpuligos kadagiti bagahe iti panagulimekko. Mayat latta ti innangawda. 

Natukaykami iti agdama nga aramidmi itay agtukar ti selpun ni Denise. "Mhanang, addha khame dhetoy whar!" kunana a maragragsakan. 

Naikkat tay mabutbuteng a riknak itay agsasabat dagiti matami kadagiti nagannak kenni Jen a madama a rumrummuar iti sliding door. Inyukkurmi kadakuada dagiti saggatlokami a sangkabitinbitinmi a lei. 

Inyam-ammona ni Jen ida a kas Wendel Guzman ken Arlene; saan ket a Doctor ken Professor a kas naistoriana idin kaniak a profession dagiti nagannak kenkuana, kalpasan a nayam-ammonakami kadakuada. 

Itay malpas a yam-ammo ni Denise ni Rod kada Dr Wendel ken Prof Arlene, ket dinamag ni manongna kenni Dr Wendel no kabagianda ti agnagan iti Kathlene Guzman iti University of California, San Diego Medical Center, a pagbasbasaanda iti kina-Doctor. Ni Jen ti simmungbat iti damdamagen ni Rod. Kasinsinna kano ti damdamagen ni Rod. 

Saan kami nakapagbaybayag a nagsasarita ta umado ti tao iti ayanmi, sa masapul kano nga asikasuenda ti rentaanda a lugan. Iti met laeng Hyatt Regency Resort & Spa ti Waikiki ti dagusda nga otel. Nagtulagan kano ngamin da Jen ken Denise a maymaysa ti pagcheck-inanda nga otel. 

Sumipngeten itay tumawag ni Jen iti selpunko. Kayatna kano ti umay bumisita ditoy balay. Napanmi dinaw-as iti otel a dagusda, simmurot ni Denise kadakami ken Ariel ta pambaranna kano a mangala ti camerana. 

Nadatnganmi iti dagusda a kuarto a sagsagaysayen ni Jen ti nabagnet pay laeng buokna, short a maong ken T-shirt a puraw ti arruatenna. Dimmawatak kada Dr Wendel ken Prof Arlene iti pammalubos ti iruruar ni Jen nga umay bumisita idiay balay, ket siaayatda met nangipaay ti kiddawko. Saan kami kano agkarkarabii a mangitulud kenkuana ta masapada kano a rumuar no bigat a mangbisita kadagiti gagayyemda ditoy Oahu. Nagyamyamanak kadagiti agasawa. Saanda kayat ti matawagan iti Doctor ken Professor, isu a Mister ken Misis lattan ti tawagko kadakuada- a kas pangdayawko kadagiti raraemek a tattao ta mabainak met a mangtawag iti Uncle ken Auntie a dawatda a tawagko kadakuada. 

Inserrekko ti RAV4 ni mom iti uneg ti garage kalpasan a nakadissaag da Ariel, Denise ken Jen iti driveway a sango ti garage. 

Maal-alingagko ti panangyam-ammo ni Denise kada Dad ken Mom ni Jen bayat iti iruruarko iti ridaw ti garage: 

"Uncle... Auntie, ni Mhanang Jennifer Guzman, a girlfriend ni Mhanong Chris..." 

"Mhanang... Dad ni Mhanong Cris ken Ariel, ken Mom ni Mhanong Cris, dha Uncle Marvin Acosta ken Auntie Winnie Rose Sevillia-Acosta." 

Umar-arakupen ni Jen kenni dad itay makaasidegak kadakuada. "Ah...! Engineer Marvin Acosta! of Mount Gusing, Sarrat! Sapsapulen khayo my Grandpa, HUHUHU!" naipigsana ti sangitna, ket nabayag nga awan ti nakauni kadakami. 

"Who's your grandpa, Jennifer?" ni mom'en ti agsalsaludsod. 

"Esshh... esshhh.. esshhh... Dr Robert Guzman, Sr<pd>.</pd>, Auntie." Agsasainneken iti isusungbatna iti saludsud ni mom. Ken nagtalinaed a nakakepkep kenni dad. "Eshh... eshhh... You're my late Auntie's boyfriend, am I right Engineer Acosta?" inuntunna kenni dad. 

Inuraymi ti naibayag bassit a sungbat ni dad. 

"We-wen, anak, siak ti boypren di Wendy... di Sabong nga inaay-ayatko a natay idi awan pay 21na gapu't sakit' puso... nga agingga ita ket diak pay lang maaklon nga awanen 'itoy a biag..." kunana, bayat iti panangap-aprosna iti bukot ni Jen. Iti asidegda a tugaw, agsangsangiten ni mom. Idinto a maluyluyaan da Ninong Arnel a pamilia. Nagturungen iti likud ti balay ni Ninang Marizen ta saannan a masarkedan ti ugaugna. 

Naladingit la ketdi ti paset ti damdamagen ni Jen isu a kastada a naliday. 

Immibbet met laeng kenni dad. Ket kalpasan nga intuloy nga inyam-ammo ni Denise kada Ninong Arnel, Ninang Nicole ken Ninang Marizen, ket nagtugaw iti nagbaetan a tugaw da dad ken mom nga adda pay laeng tay sagpaminsan a nauuneg a sainnekna. Simmango kenni dad ket nagistoria. Nabasana kano ti naguneg ti diary di auntiena- di naslag nga ayan-ayatda ken dad a nagtungpal iti nalaad! nga isu ti pakasangitanna itay, sa dinegdegan iti panakalagipna ti nabuyana iti video tape- di saan kano a panakatultuloy ni dad di panangkantana ti, How can you mend a broken heart, gapu iti panagcollapsena iti birthday ni auntiena. Ken ti panagcollapse kano manen ni dad iti uneg ti simbaan idi kaaldawan ti panangituluddan di auntiena iti taengna iti agnanayon. 

Iti panakabuyana ti video tape; maas-assian kano unay kenni dad, isu a saannakanon a maulit pay a buyaen ti nasao a tape. Inbilang kano ti Pamilia Guzman ti video tape a napateg a gameng. 

Inulitna manen tay kunana kenni dad itay, a nabayagkanon a sapsapulen da grandpa ken grandmana. Ket ad-addan a malaglagipda kano ni dad no bulanen ti September a kabulanan a pannakaitao ken ipapanaw di auntiena. 

Timmakder iti tugawna. "Hehehe! nhasaket khagat Auntie Wendy bhe-bhegmo, Uncle?" inyayek-ekna, "Khagatko met bhebheg data Chris damdama..." kunana, ket minatmatannak dagiti kasla agsingsingir a matana. Awan nayengaw a sungbat ni dad, no di laeng ti apagtammidaw nga isemna kenni Jen, a nakaisusurotan ni mom nga immisem. Mapalpaliiwko a tutukudenda ti ugali ni Jen. Iti kinasinged ti panakisarsarita ni Jen kadakuada ti pakaragsakak unay, ngamin, naistrikto ni mom kadagiti babbalsang nga ipapanna nga ar-armek, ngem ita ket, kas met la arig a balasangnan ti kinasingednan... 

Ammok ti basulko ken Jen; di panaglibakko nga am-ammok ken dadko ti agnagan ti Marvin Acosta a padamdamag idi ni grandpana kenkuana iti naminsan panagtungtongmi iti selpun. Bakasion idi ti eskuela. 

Nagpakada kada dad ken mom, ken kada Ninong Arnel ken Ninang Nicole. Mayat ti isemna a limmabas kadakami kada Ninang Marizen, Ariel, Denise ken Rod iti ayan ti sangsanguenmi a hibachi iti katengaan ti lawn a pagtuntunuanmi iti dadakkel a tilapia, oyster ken bunga ti okra a nayon ti pangrabiimi a salad nga uggot ti utong ken dinengdeng a bunga ti utong a nalaukan ti bulong ti saluyot a nasagpawan iti tinuno a tilapia, ken pinablad a bukel ti balatong. 

Naglayon iti sango ti garage bayat iti itatawagna iti selpunna. Nakaragragsaken ti pinakisarsaritana kenni daddyna itay sumangao iti ayanmi nga agtuntuno. Nangegko pay nga inbagana ken dadna a tawaganna da grandpana idiay Pilipinas no madamdama. \>\>\>maigibusto\>\>\> 
 


Naragsaken, tumammidaw manen dagiti isem kadagiti mata ken bibigna a kaay-ayok a matmatan, mayaten ti kidda-kiddayna kaniak bayat ti panagsarsaritada ken dadna. Linasatna manen iti ayanmi nga agtuntuno, dimmalan iti malikudan da Denise ken Ninang Marizen ket inarasaasanna ni Denise ket nagdanggay ti katawada a babbalasang a nakaisursurotan ni Ninang. Kasarsaritana pay laeng ni dadna. Agal-alisto a nagturong iti 'yan da Dad, Mom, Ninong Ariel ken Ninang Nicole a napasnek nga agsasarita. Kinasaritana ni dad apaman a nakatugaw iti bakante a tugaw a pinanawanna itay. Nalimbong iti ayanmi ti panangibagana iti kiddaw kano ni Dr Wendel nga agsaritada kenni Dad. Inawat ni dad ti selpun. 

Naasianak ti panagsainnek manen iti nauuneg ti kaayan-ayatko; nga itan ket ni mom ti dinas-alannan ken kaar-arakupna bayat ti panagsarsarita da dad kenni dadna iti selpun. 

Narubruban ti ragotko a makabuya koma ti tape a kunkuna itay ni Jen. "Ninang, nabuyayo kadin tay kunkuna ni Jen a tape... apay a nagsangitkayo itay?" 

"Wen, a, balong... nabayagen, idi pay addakami diay New York ken mommym... adayo pay nga agasawada ken dadmo idi." kuna ni ninang bayat ti panangipitna nga ibaliktad dagiti tuntunuenmi. 

"Khayatko buyaen Auntie." Naidaras a sungbat ni Denise apaman a naadawna dagiti nalutona nga oyster. Idardarasmi ti agtuno ta agarbis manen. 

"Hayna apo ka, Balasangko, naladingit! Kitanenyo ni Jennifer ket agsasainnek manen. 'Bagam ken auntie'm a Lily... 'lemlemmengna ken Marvs diay tape." Kuna ni ninang iti naliday a timek. 

Inalistuanmi ti simrek iti balay itay dumadakkel ti agdisso a tinukel ti arbis iti bagimi. 

Madaman ti panangrabiimi itay agtimbre iti main door da Dr Wendel ken Prof Arlene. Ket pilit a pinasardeng ti nairot nga innarakupmi ti pangrabii. Inyawismi ti pangrabii kada Doctor, ket nakilanglangda kadakami. 

Nagpalpaanmi ti nagtutungtong iti salas. 
Sinangunak ni Dr Wendel a kabbangirko iti abay ni Prof Arlene. "Chris, apay dimo inbagbaga itay malem a daddym ni Marvin?" insingirna kaniak. 

"Dhemo met dhamdhamag ghamin, Dad." ni Jen ti simmungbat, sakbay a makarawak ti isungbako koma. Addada ken Denise iti lamisaan panganan a tumultulong kada ninang, ken mom a mangas-asikaso kadagiti nangananmi. 

"Ehem! Adda met pay maysa a Chris dita aya!" kuna ni Dr Wendel, ket nagdadanggayen ti katawada kada Profesora Arlene, ni da Dad, ken ni Ninong Arnel iti ayanmi a tugaw; naisursurotkami ken Rod. Apagapaman met ti katawa ni Ariel nga adda iti uneg ti nakalukat a banio. Adda da mom, ken da ninang iti lababo ti likud ti balay nga agin-innaw, isu a dida nangngeg ti pagkakatawaanmi iti uneg. 

Wen, agpayso ti insao ni Jen; awan nakalagip kadakami itay malem a nangammo wenno nagtunton ti puonmi idiay Pilipinas. 

"Diak met ngamin ammo nga agam-ammokayo kenni dad, Doctor." inyalumamayko nga inpasurot iti sao itay ni Jen ti sungbatko iti damdmagen ni Doctor. 

"Oooops, Sorry Dad! ne Chris, sharsharetayo ghayam dheta..." inlipit manen ni Jen ti saritana iti saritaanmi iti salas. Iti nasurok laeng a maysa a bulanna a panagbakasionna idiay Pilipinas ket madlaw a simmingbeng ti panagsaritana iti iluko. Ngem kas met laeng ken Ninang Nicole nga uray naitao idiay Pilipinas- sadiay San Pablo, San Nicolas, Ilocos Norte- inpaagong latta ti panagsaritana. Kasta met lang ni Prof Arlene a mommyna; manmano ti iluko a pagsaona ngem maawatanna ketdi ti sao-iluko. 

Agalas nueben iti sardam iti wall clock ti salas. Nagtuloy ti nasinged a panaggeistoria da dad ken dagiti sangailimi. Nagsangasanga, ket saankon a masursurutan pay dagiti sarsaritaenda. Timmakderak ket immasidegak iti tawa ti salas. Kimmitaak iti labes ti akinkannawan a picture window- awanen ti arbis a maanninawak iti ruar. Rimmuarak ta iduronko iti likud ti balay a pangdalusak ti hibachi nga adda iti katengaan ti lawn. 

Natukay ti pasnekko a mangis-steel brush ti grill iti yuumay itutulong ni Jen a mangdalus ti pagtunnuan. Adda itudtuduna iti kalub ti mata ken bibigna; kas la kayatna nga ipaawat kaniak nga adda rugit kadgiti kalub ti mata ken bibigko. Ingguyudnak iti disso nga apaganaraar ti flood light a silaw ti sikig-likud ti balay. Intuyekko lattan ti rupak iti panakariknak iti agarup nagiddan a panangipalasatna kadagiti nalamuyot a murdong dagiti tamuduna iti kalub ti mata ken bibigko. Ingkebbengna dagiti kuko ti tamudo ken tanganna iti suli a kannawan ti akinbaba a bibigko- a sinaruno ti panangkagatna iti napino. Nasakit ngem inturturedko. Sana laengen inibatan itay makangegkami iti kantiaw ni Denise- saanmi a makita ti ayanna ti sutil a balasang, ngem naalingagko a naggapu ti timekna iti pagtutugawan ti lawn iti sango ti balay. 

Intuloymi a dinalusan ti hibachi. Mayat ti panagisem-isemna kaniak bayat ti panangdalusmi ti pagtunnuan. Naistoriana a nabasana kano iti diary di auntiena a Wendy; a kagaten kano di auntiena ti bibig ni dad, idi, no adda saanna kayat nga ar-aramiden ni dad kenkuana. Isu met lang, kunak iti panunotko iti panakalagipko iti damdamagenna itay kenni dad, no nasakit ti kagat di auntiena. Maysanto pay ngarud a kagat saakto makabayad, kunak laengen iti bagik: Maysa iti panaglibakko a dadko ni Marvin Acosta, ken maysa met di panakasiripko ti ilemlemmengna a pusaksak. Para kaniak, uray tallo a kagat ti pagbayadko kadaydi inpasiripna a sippukel ket awan babawik. Hmmm... kayatko manen a masirip! 

Nalpasmin ti daldalusanmi. Indupirko ti hibachi iti diding ti balay, ipankunto no bigat ti naipasurot nga abungotna idi gatangenmi ta nabasa pay laeng. 

Nagrinnakos dagiti imami iti panagabaymi a magna nga agpasango iti sango ti balay. Il-iladan ni Denise ni Ariel iti pagtutugawan. Ay-ayamen dagiti ramramayna ti dakulap-ramramay ni Ariel iti rabaw ti akinkannigid a luppo ti puraw a shortna. Tangtangadenda dagiti bitbituen iti manggapun a mangwakniten a langit. 

"Shaklutem Sweetheart mhon, ah, Ariel!" pagammuan ta kuna ni Jen apaman a nakaasidegkami. 
Nagkatawa laeng ti kabsatko iti nakapsot. 

Naisardeng ni Denise iti panangibagana ti nagan dagiti bitbituen a tangtangadenda, iti panakangegna iti bales a kantiaw ni Jen. 

"Ahuhuhoooy! Mhanang bhesong Mhanong, ehehehe!" yubra manen ti sutil a balsang dagiti makasutil a tigtignayna. Linintegna ti nagtugaw iti abay ni Ariel. 

Saan a naasikaso ni Jen ti kuna ni Denise ta apagtugawmi laeng iti pagtugtugawanda ken Ariel itay agtukar ti selpunna. Linettatna iti siketna ti telepuno, saannan a kinita iti screen ti cell phone no asino ti tumawtawag. 

"Good Evening Grandpa!" inkablaawna iti tumawtawag kenkuana. Isu la ket tay ur-urayenna a tawag ni grandpana, a saanna a matawtawagan itattay laeng. 

Alisto iti itatakderna, ginuyudnak a pinatakder, kalpasanna, arintarayen a nagturong iti main door ti balay, ket simrek iti uneg. Simmurotak iti uneg ti balay. Agsarsaritan da dad ken grandpa ni Jen iti selpun itay makastrekak. Namrayanmi laengen nga adda iti salas ti nakipagdengdengeg iti mangngegmi a sarsaritaen ni dad: 

"Wen, Doctor... idi daydiay, nagyankami biit idiay New York, sa... nagawidkami dita Pilipinas, sakami man nagsubli ditoy Hawaii'en idi ag high school ni Ian- toy kakaisuna a baromi... kalpasanna nagsubliak met laeng dita, ta awan met kadkadua ni Manong Rogs a mangkita-mangtaripato kadagitay sangkabassit a napanawan a sanikuami." 

"Saanyo a makitkitan ni Manong Rogs, a, ta idiay metten Bacarra nga agindeg manipud pay idi naasawaan. Sarsarungkaranna laengen tay abong diay fish pond." Ti fish pondmi iti Baay, Batac ti kayat a sawen ni dad. 

"Wen Doctor, agsubliakto met laeng no umay a bulan dita Pilipinas, palubos ti Apo A Namarsua." 

"O, kasta? adda koma met ni Manong Rogs sadiay ket. Baka aldaw ti Sabado wenno Domingo idi napan kayo idiay Sarrat, sadiay Bantay Gusing..." 

"Okay, aldaw ti Domingo gayam. Iti leppas pangaldaw ti kaaddana sadiay no kua, Doctor, ta mapanda makimisa a pamilia iti bigat. 

"Hak hak hak! okay, Doc... okay, Tata. Mapagsinsinnukatko latta ngamin ti doctor ken tata a tawagko kadakayo." 

"Oh, kasta?! Dita gayam ti taengyon, residential gayam ditan?! Nabayagen a diak nakapaspassiar dita Laoag- idta Laoag Airport. Idi agbasbasakami pay ket gagangay a bengkag laeng a saan a mamulmulaan dayta amianan ti Airport Avenue a laud ti Northwestern University ..." 

"Wen tata, sadiay met laeng Bantay Gusing ti nagin-indegak. Ngem sakbayna ket idiay Manila ti ad-adda a nagya-yanak..." "Saandak a masapsapulan? Wen, a, Tata, ta... nagal-ala-waawak idi panpanaw di Sabong... di Wendy. Sa nagalla-allaak manen idi binaybay-annak ni Lily..." 

"Kuna man tattay ni Dr Wendel nga inlakoyo kano metten di balayyo sadiay Batac." 

"Nabayagen a tiempo a diak nakapan idiay... di naudi nga yuumayko ket addakayo pay laeng sadiay idi. Nasakit ngamin ti saplit ti angin sadiay, Tata. Hahaha...! Ngem tatta ket kailiwko met a mapan sarungkaran koma ti nagubingan a lugar." 

"HAHAHA! Dagitoy nay bin-i tayo ti nangted iti gundaway nga agsasaritatayo... namagsasarak kadatayo. Apounay ket a ragragsakon aya, ta kas met la intur-turong ti Apo ti panagsasaraktayo manen." 

"Addada met ita ditoy da Pardz Arnel Salmo a pamilia. Malagipyo pay di bestfriendko ken kinaradduarak dita NWU, a masansan nga umay kadaydi balaymi a nagkakarrubaantayo sadiay Baay?" 

"Wen, Tata, malagipyo pay met aya! wen isuda dagidi kadua ni Manong Rogs a mangat-atibay kaniak iti uneg ti simbaan kadaydi aldaw a mapanen di Sabong iti agnanayon a taengna... isu, ni Mareng Nicole met lang ti inasawana ..." 

"HAHAHA! Malagipko man, ita di inpadamag ni Manaong Rogs idi kadakayo- a saan met lang a maungtan ken ni nanang iti panangpalubosna iti iseserrek da Pards Arnel iti abong diay piskaria, ta mangnamnama nga awan ti dakes a napasamak iti uneg ti abong idi makitana nasimbeng met di panagna ni Mareng Nicole; awan man la ti panagpakkangna wenno panagbasingna la koma idi agawidda kadaydi a malem...!" 

"HAHAHA!" 

"Daytay man maysa a baromi ti namagkikita manen kadakami nga aggagayyem. Ar-armenna kano tay balasangda." 

"Ay, Tata, atiddug nga estoria dayta kunak a baromi a maysa... estoriaekto kad' la ditan ala..." 

"Oh kasta, Mrs Clarissa, addakayto amin a miembro ti pamilia dita no September...? 

"Dagitay lang agbasbasa nga appokyo ditoy US ti kunayo a saan a makaumay..." 

"Alla...! Saan, Nana, saankayo a nalipatan... agnanayonto a silalagipak kadakayo. Kitaenyo kad' lang ti kaalisto a naglupos ti panawen, aya. Nana... kadayta kunayo a nabayagen a doctor ti medisina di sikog ni Dra Leslie... kasta met ti kabayagen di Sabong a naawan..." 

"Maymaysa ti anak da Dr Jun ken Dra Leslie, Nana?" 

"Ow, kasta Nana. Duada... ni Dr Robert III ken ni Kathlene a darundon a mangal-ala met laeng ti kinadoktor ti medisina...?" 

"Ala wen Tata, Dios unay ti agngina iti inbitasionyo... addaakton dita Manila no September 12...palubos ti Apo... sapo-sapo nga addaakton dita Ilocos iti 17 ken 21 a kaaldawan di Wendy. Bareng no makaumayto met laeng ni Lily. Kaallana ngamin ti dua a lawas a bakasionna iti naplabas a bulan... Okay Tata, bye-bye..." 

Marabettak ti isem ni Ninang Nicole iti naisawang ni dad itay, maipanggep kadakuada ken Ninong Arnel. 

Apay ngata ngamin a kasta ti ugali tayo nga Ilocano idiay 'Pinas, a, no agkuyog ti baro ken balasang ket ti la adda a pangipapananda, kuna ni Ninong a mayat ti ellekna. HUZ!dimo pay la ket aminen nga adda napasamakta kadaydi a malem Hon, ta dika aglibaklibak pay laeng, intubngar met ni Ninang Nicole. Ket nagdadanggayda manen a nagkatawa a nakaisursurotanmi ken Jen; nga uray met no saanmi unay a masursurutan ti saritaanda. Nakipagkatkatawa met ni Ninang Marizen. Nakaturugen ni Rod iti tugawna, iti abay ni Ninang Nicole, inyidalna lattan ti ulona iti bukot ti sofa. Ammok a maisursurot koma met ita a kumatawa no siririing pay. No adda koma ni Denise ditoy uneg ita, a, ket baka natagtagarikami manen. 

Alas dies trentan iti rabii. Agpakadan dagiti sangailimi. Malaksid kada Dr Wendel ken Profesora Arlene; pumassiardanto kano amin manen ditoy no malem no bigat. 

Ita a maikatlo nga aldaw da Jen ken Denise ditoy Oahu; maikalima nga aldaw ni Ariel. Ipassiarko ida iti isla ti Maui. Iti pannakammo ni Rod nga adda restriction ti lisensiak nga agpiloto ket saan a simmurot kadakami itoy Cessna, ti rinentaami ken Ariel nga eroplano. Kaisubsubli laeng ti FAA ti lisensiak itay napalabas a bulan, kalpasan iti adu a rigrigatko. 

Agmaysa nga orasmi a nangdalliasat ti agsangagasut a milia a nagbaetan dagiti isla ti Oahu ken Maui. Nasaysayud koma iti kinse a minuto nga idadatengmi iti isla ti Maui ngem isu ngamin ti naadalmi a best fuel consumption ti 100 MPH (86<pd>.</pd>89 knots) a taray ti eroplano. 

Linasatmi ti daya ti Haleakala Mountain. Nagala da Jen ken Denise iti ladawan iti napintas a buya ti bantay, magustuanda a picturen; in-video ni Jen dagiti pumurpuraw nga aruyot ti danum iti kasla porma ti baet sellang a pingping ti bantay bayat ti panaglayagmi iti agarup 6,000 kadapan a kangato iti tapaw ti danum baybay- nga agarup a kagudua ti 10,000 a kadapan a kangato ti bantay. Maobrada ti kaykayatda a pustura iti likud nga ayanda ta nalawlawa ngem iti sango nga ayanmi ken Ariel. 

Dimmatag kami iti isla- iti akin uneg a bakrang ti bantay itay makunosko ti pungto ti bantay iti amianan-a-daya, ket pinasurotko ti bakras ti bantay iti panagpabagatanko. Ket intuloy da Jen ken Denise ti nagala iti ladawan. Dagiti maris berde a kasla karuotan ti puntiria dagiti mata ni Ariel. Magustuanna kano ti napintas a panakayaplagda. Malagipko nga isu met ti immuna a nakaatrakar kaniak ti napintas a buya iti baba idi damok ti umay ditoy, idi maen-ensayuak pay laeng nga agpiloto; ti ibagbaga ti kabsatko a napintas a buya iti baba. Saanna pay nga ammo a kaunasan dagiti makitkitana. Masdaawto la ketdi no addakami iti daga. 

Kalpasan iti maikadua a pannakakunosko ti pungto ti bantay iti amianan-a-daya: Nagpakaammoak iti Control Tower ti Kahului Airport. "Kahului Approach, Flight N22465 With You." 

"Flight N22465 What Is Your Location?" 

Ket imbagak ti ayanko iti kasarsaritak iti control tower. "Kahului Approach, Flight N22465 Aprroaching From The East At 5<pd>.</pd>5 Altitude." 

"Flight N22465, You Are In Sight. Switch To Tower Frequecy 118<pd>.</pd>7." 

"Flight N22465 Switching To Tower Frequency 118<pd>.</pd>7." kinumpirmarko ti intedna a frequency. Insarunok ti kiddawko a mangidisso ti eroplano. "Kahului Tower, Flight N22465, 5 Miles Out At 5<pd>.</pd>5 Request To land." 

"Flight N22465 What Is Your Aircraft?" 

"Kahului Tower, Flight N22465 Is A 2007 Cessna 172SP." 

"Flight N22465, Stay East Of Runway 2-20. Continue Downwind And You Are Clear For Landing, Right Downwind For 2, Alpha Approach." 

"Kahului Tower, Flight N22465 Staying East OF 2-20, Clear To land, Flight Download For 2, Alpha Approach." Kinumpirmarko manen iti tower, ti runway a pangipadissuak ti eroplano. 

"Flight N22465, Correct." 

"Kahului Tower, Thank You." 

Kas itay damo, paspasurutekon ti bakras ti bantay. 

Iti kaunasanen ti ibid-video ni Jen. Kadagiti tallo a higante a simburyon iti adayo a tenga ti kaunasan ti sirsiritan ni Denise iti camera. Idinto a kadagiti agduapulo a windmill iti pantok ti bantay iti adayo a laud ti buybuyaen ni Ariel. 

Inrikuskon iti kannawan ti eroplano itay makunosko ti abagatan a pungto ti Bantay Haleakala, innalak ti buelo nga agpabagatan, inin-innayadko nga inpababa a mangsarubsub ti angin amianan bayat iti yaasidegmi iti runway... 

Inderetsok nga inparking iti arubayan ti hangar dagiti babassit nga eroplano. Iniddepko ti makina. Mayat ti isem ni Ariel kaniak iti ibababana iti eroplano. Nadlawna la ket tay apagdillaw a panagdasi ti luganmi itay umanggon dagiti landing gear iti runway. Napnek la ketdi iti alisto a panangkurehirko tay problema. Akkuek a nalalaing ngem siak nga agpiloto ti kabsatko ta awan restriction ti lisensiana. Dayawek pay unay ti awan a kinalastog nga ugalina. 

Kinapkap dakami dagiti Airport Security iti gate a ruaranmi. Kinitada dagiti lisensiami nga agdrive ti lugan kenti lisensiami ken Ariel nga agpiloto iti eroplanao, binukitkitda dagiti naguneg ti backpack da Jen ken Denise. Napnek dagiti Security iti awan naukaganda a maipawil a kargami. 

Timmawag ni Jen iti taxi a paglugananmi a mapan iti Dollar Rent A Car a pangrentaanmi iti kotse. 

Alas diesen iti aldaw ngem nalamiis latta ti angin a kabulon ti angep iti pantok ti Haleakala. Mayaten ti kepkep ni Jen kaniak kasta met ni Denise kenni Ariel bayat ti panangtangadmi ti Haleakala High Altitude Observatory Building iti kangatuan a pantok ti bantay, kayatmi man ti umuli ken sumrek ngem saankami a mapalubusan. Kuna ni Jen a nalamiis kano idiay lugarda ngem sabali ti lamiis ditoy ta kasla ipilit ti naapres nga angin nga ipastrek iti puon dagiti dutdot. 

Ita nga aldaw ti damo nga isasang-atko kadaytoy mabigbigbig a bantay iti sangalubungan... Damok unay ti agpatayab iti eroplano nga adda makaitured a kaduak; malaksid di Flight Instructorko. Ken damo unay nga agek ken kepkep ti kaayan-ayatko iti kastoy kairot! 

"Sapay koma Apo ta awanto ti ladingit- nagasakaminto koma laeng a bin-i ti Acosta-Guzman, ken Acosta-Salmo. Ipagpagapum koma Apo iti nagpasaran da Dad kendi Auntie Wendy." Naitanamitimko, kalpasan iti napaut nga innagekmi kenni Jen. Saanen a makakantiaw ni Denise ta saannan a maasikaso; inpidegnan ni Ariel iti pader ti comfort room a kakepkepkep, lamminen la ketdi ta kas kenni Jen a naka short ken nakasandu. Awan nakapanunot kadakami a nangitugot iti jacket. Maong a pantalon ken sweater ti suotmi ken Ariel. 

Kas itay sumang-atkami, ni met laeng Jen ti nangmaneho ti kotse a rinentaanna. Inkami mangaldaw iti maysa kadagiti Food Court ti Kaahumanu Shopping Center iti Kahului. 

Ala una iti malem pay ti sublimi iti Oahu. 

Agtallo nga orasen manipud tay panaglandingmi ngem diak latta masbaalan ti ragsakko ta mapnekakon nga ayayatennak ni Jen. Wen ta, awan butengna a simmurot kaniak nga agsursuro pay laeng nga agpiloto, saan koma a simmurot, panangipakitana nga awan pategko, no saannak nga ay-ayaten... Ipapanko a kasta met ni Denise kenni Ariel.






Title:Baknang A Nagkulpa
<b>Baknang a nagkulpa</b>

Gerry Riguera

Dakkel a balay, napintas a lugan, nangingina a pagan-anay ken alahas, kumpleto a ramit ti balay ken adu a panagpasiar iti uneg ti pagilian. Nangangato ti saada a gagayyem. Nalalawa a talon. Napintas a negosio.

Parmataenyon dagitoy nga alikamen ken pasadas ni Ben.

Nakaap-apal.

Dayta ni Ben, maysa a nataer a kaaspingna ti maysa nga artista. Mayat ti tayagna. Mabalin a para Crispa. Baro. Adu dagiti nagpipintas a babbalasang nga agrayo kaniana. Agrayo met ni Ben. Lalaki dayta ngem ad-adu dagiti agrayo kenkuana a babbalasang ngem dagiti pagrayuanna a babbalasang.

Adu ngamin ti tawid ni Ben a maymaysa nga inanak. Daydi Tatana ket retirado nga empleado ti gobierno. Ni Nanana ket adda diay Australia ta nakiasawa ti taga sadiay maysa a tawen kalpasan a nabalo.

Ti kabbalay ni Ben ket dua a kapiduana ket dua met a katulongna. Pinadas nga inala ni Nanana ngem nagkedked ta nasaysayaat kano ti biag ti Pilipinas.

Gagangay ti baro, pasiar ditoy, pasiar sadiay. Inom ditoy, inom sadiay. Disco ditoy, disco sadiay. Kaaduanna ti ragragsak. No dadduma, awisenna dagiti kakapiduana tapno mapanda diay Manila wenno Baguio tapno agbusbosda laeng ti pirak a kasla ketdin agubbog. Sugal ditoy, sugal sadiay! babai ditoy, babai sadiay!

Ti nakadadaelan a naminpinsan ni Ben ket ti kinaawan a panagterrednakadagiti pagduyosan ti bagi ken riknana. Nayunnan dayta ti kinababa ti kapanunotanna. Saan a nakangato ti pagadalan gapu ta saan kanon a masapul ti adal uray ket baknangda la ngarud kanon.

Idi adda pay la ni Nanana ditoy, matengngelna bassit ngem dandaninan ag-30. Ti kasta a tawen, adda (koma) metten nasayaat nga isipna a saan la a mangsango ti agdama no di pay ket ti masakbayan.

Ti kinasiglatna (wenno kinaderrepna?), uppat a naglalapana a babbai ti naputotanna. Puroda "social" a "karuprupa ti pirak ken sanikua".

Nalabit a dagitoy uppat ket saanda ammo ti maysa ken maysa. Adda taga-Baguio, adda taga-Manila, adda taga-Cebu ken adda taga-Tagaytay. No makarugi, pasiarenna dagitoy ket makabulan wenno nasursurok pay nga adda ti langlangalang. Ni Ben ti mangted ti abasdo dagitoy. Kasta ti inar-aramid ni Ben ti mano a tawen.

Bayat ti maysa a kasar, naam-ammona ni Betty a dandanin mapan diay London. Nalaing ti buladas ni Ben. Naalana ni Betty. Saan a mabayag, nagkallaysada diay ili. Dakkel ti nagasto ni Ben. Adu dagiti timmabuno a pakairamanan dagiti saanna nga am-ammo. Simmangpet met ni Nanana manipud Australia ken ti agsiuman kenkuana.

"Nasayaat, anakko ta napanunotmo met laengen ti agbanag. Mapan met ti tawenmon," inyaman ni Nena nga inana.

"Nabirokak metten Mama ti kapaladko," insungbat ni Ben a kasla awan ti palimedna nga "uppat".

"You have a very pretty wife," indayaw ni Robert nga agsiuman kenkuana. "Come to Australia for a visit," inyawisna.

"We'll see. Probably before we have a baby," insungbat met ni Ben.

Maestra ti sekondaria ni Betty ket bayat ti panagtiponda ken Ben, tay kunadan nga "class" ti panagbiagada.

Nagbaliw kadi ni Ben kalpasan ni Betty? Saan ta adu dagiti "palimedna" a di maarikap ni baketna a kas ti panagbabaina ken dagiti pay dadduma a bisio a nakaigameranna.

Bayat ti panagtulid ti panawen, addan ni Franz nga anakda iti sekondaria ngem adun ti nagbabaan ti kinabagnang ni Ben. Dandaninan malako amin a dagdaga a nakanagan kenkuana ken dagiti pay dadduma nga adda gatadna gapu ta pinagbasana dagiti uppat a putotna iti ruar ken ti agbinulan nga abasto dagiti innada. Malaksid dayta, dakkel pay ti mabusbos para ti uneg ti balay ken ti kaamaanna.

Madlaw ni Betty a kasta ngem saanna a bibiangan dagita ta saan kano met nga isu ti panggepna a nangasawa ken Ben. PUdno kano nga ayat.

Uray pay kasano ti panangilimed ni Ben dagiti "misteriona", madlaw ni Betty a napartak ti panagulog dagiti sanikua ni Ben.

Makaudiananna, in-inut a napudasdasan ni Betty dagiti uppat a naputotan ti lakayna. Ni ngamin Betty ti agsungsungbat ti telepono no awan ni Ben diay balayda. Idin nga adda ilem ni Betty, nagpamarang laeng isu a katulong no tumawag dagitoy a no dadduma, dandanida agsasaruno a dumawat ti abastoda ken pati dagiti putotna iti ruar.

Ammon ni Betty amin nga angot ni Ben ngem agul-ulimek laengta saanna a kayat ti gulo ken nalabit a mabain ngata gapu ta maysa a maestra.

Ti sabali a bangir, kasla ammo metten ni Ben nga ammo ni Betty dagiti palimedna. Ti kasta, lallalo ket a dagiti nasanger ken pati payen dagiti maiparit nga agas ti inimpisarna.

Dagiti dua a kakapiduana ket nabayagen a pimmanawda gapu ta dumakes a dumakes ti kababalin ni Ben. Awan metten dagiti dua a katulongna. Agamakda baka ramesenna pay ida.

Rabiin idi sumangpet ni Ben a dimmagas ti tienda. Kagapgapuna diay Baguio a nangkita ti anakda ken Letty. Bayat ti kaaddana diay Baguio, nagkitada ti kabit ni Letty. Rimsua ti riribuk ken panagimon. Napatay ni Ben ni Rudy.

Ti kaaddana iti tienda, uppat a botelia ti serbesa ti pinagsasarunona nga ininum nga awan pulos tagarina. Dandanin tengnga ti rabii idi nakaawid a napalalo ti bartekna.

Nadlaw ni Betty ti naidumduma a garaw ni Ben.

"Isaganaanka ti makan ken kayatmo ti agkape?" sinaludsod ni Betty.

"Saanen. Iturogko laengen," insungbatna met.

Kalpasan ti maysa a lawas, tiniliw dagiti pannakabagi ti linteg ni Ben diay ilida. Napalalo ti pannakaaklaat ni Betty idi nga impakaammo dagiti pulis a nakapatay diay Baguio.

Kas dusana, mabalod ti tungpal biag.

Kasano itan ti kaamaanna ken dagiti adda ti "ruar ti moskitero"?

Idin ta awan ti sumangpet nga abasto dagiti uppat a pakairamanan dagiti annakna ti ruar, maysan maysa kadagitoy ti napan diay ili ni Ben ngem awan metten sadiay ta nakabalod diay Baguio. Nagkikitada dagitoy ken ni Betty a nangiyan-ammo ti bagina nga asawa ni Ben. Maysan maysa kadakuada ti nangirupir ti kalintegan dagiti putot ni Ben ngem kuna ni Betty nga awan ti maalada ta saanda kano met nga asawa nupay inaklonna nga adda para kadagiti annak ni Ben iti ruar.

Nakadanon dayta iti pangukoman. Kas naikeddeng, adda pannakabagi dagiti ubbing. Daytan ti nakaibusan dagiti sanikua ni Ben gapu ta ti pangukoman ket inwarasna dagita kadagiti amin nga annakna nupay dakdakkel met la ti napan ti asawa ken anak na ken Betty.

Intured amin ni Betty dagitoy a pannakaibabain. Tapno agtalnan ti panunotna ken mailisi met ti anakda kadagiti talanggutang a kakailianda, nagpaiyalisen a mangisuro iti kabangibang a probinsia a nangikuyogannan ti anakna.

Itan, ti balay da Ben ket nabayagen nga awan ti agyan. Saan metten a makaruar ti pagbaludan. Ninto Nananan ti makaammo no ania ti gasat dagiti nabati (no adda pay) a sanikua ni Ben.

Ni Ben ket kasla saan nga Ilocano a di nagsagana para ti masakbayan. Saan a nagtiped. Pinapalangguad ket ti nasangona Saanna a napanunot a dagiti sanikua ket agnanayonda wenno ti biag ket kanayon a nasayaat latta.

Ingga ita, sarsarungkaran ni Betty ni Ben ken ti anakda a Joel a maysan a nasayaat sapulna.

Dagidi uppat a naanakanna ket didan "am-ammo" ni Ben ta awan metten ti maalada kenkuana. Dagiti annakda ket sapsapulenda pay la ni Ben.

No masapulanda, diay pagbaludan ti paglilinnailuanda.

Saanen a nangasawa ni Betty.-30-


Title:Compilation (2)
ITI DI MABAYAG, AR-ARASAAS METTEN TI MANGMANGEGMI ITI KAABAYMI A KUARTO. IDI AGANGAY, AGRANITRIT METTEN TI KAMA ITI AYAN DA MANNY KEN LANIE. KASLA KANTA NGA ADDA RITMO, TEMPO, NANGATO KEN NABABA A TONO TI MANGMANGEGMI. NO DADDUMA ADDA NAPIGSA A KASLA MAIP-IPIT NGA ANANGSAB, NAUNEG NGA ANGES KEN MATIPTIPED A WANAGWAG! ITI DI MABAYAG, NANGEGMI TI AGKAKAMAKAM NGA ANGES A KAS MAN LA AGEN-ENSAYO A MAKILUMBA ITI 100-M DASH INTON MADANONAN TI LABAN IDIAY BEIJING! 

Damok pay la ti mapan agpasyar kenni Diana ket nakaad-adun ti request ni katugangak a babai. Abus man pay ta lumalamot ken gamrud, arabas pay! Ayna apo ta no koma la diak agar-arem idi ken baketko ket matibabko. Bungangera pay ngamin! Ken ne, numero uno a biangot aginggana ita! No koma la mabalin nga ikugtarko! Mabainak la ngamin ken katugangak a lalaki ta agsupadida iti ugali! 

Subliak man dagitay request ni katugangak! 

"Ana ti intugotmo a makan, barok? Mumalem ngaminen ket diak pay nagmeryenda. Uray koma met la pandesal a. Wenno mangtedka lattan ti sangkabassit dita ta mangbaonak lattan ti mapan gumatang uray ta asideg met ta tiangge ni Ka Ikang. Dayta lang a nangina la bassit ti lakona!" 

Kinarawak ti bulsak. Ne ket tay met la pagpletek sa daytoy nabatin. Pordios, ana ngaruden? Agbasbasaak pay la ngamin idi ket awan met ti adu a kuartak! Tapno maka-first base-ak kenni katugangak-to-be, inkidemkon a nga inted tay P50.00. Ana pay no di nagnagnaak a nagawid! Ayna letsem a baket, diak pay naikamang, namaysaannakon! Kasta unay a tanabutobko a nagawid! Ngem kaslaak la attit a nagtantanabutob ta awan met pulos makangeg! 
Kanayon a kasdiay ti ar-aramiden ni katugangak no kasta a mapanak agpasyar. Idi la ngarud ta napasungbatko ni Diana, ad-addan nga ad-adu ti dawatenna. Rabakem ta ibagana pay a mangitugotak kadagitay bunga ti karabasa, tarong, kamatis, parya, sili (kumpleto a para pakbet). Dinamagna pay no adu ti tarakenmi a manok a native ket adda kunak a ket dimmawat pay! Dinamagna pay no mapan agikarkarison ni tatangko ti kayo, ket wen kunak a ta agpayso met. Kunana ketdin nga ibagak ken tatangko a mapanto mangted uray sangakarison kano laeng a kayo ta bayadanna kano. Inbagak ken tatang ket nayat met a napan. Na-tenkyu a diay sangakarison a kayo. 

Gapu ta madlawko nga abusoen la unay ni katugangak-to-be idin ket nagkiddawak met. 

"Mabalin nga awisek toy balasangyo 'diay balay? Ag-birthday ngamin ni adingko ket kayatko met isuna nga imbitaran. Adda paskenmi nga agrabrabii. Maturog to idiay balayen!" 

"Mabalin latta, barok ngem sumurot daytoy adingna! Ammok aya no ana ti aramidem ita anakko! Danny, barok, inkanto kuyogen ni manangmo ta mapan kano makibirtdey. Agawidkayto met la a masapa ton bigat." 

"Diak kayat, adda met papanko pakibirthdey-an, tay bestfriendko!" 

"Saan ngarud a mabalin nga umay. Diak kayat!" 

"Alan a nana uray ta umay met da Manny ken Lanie, ken dagitay dadduma a gagayyemmi. (Da Manny ken Lanie ket aggayyem da met. Isuda met ti paborito ni katugangak a friends ni Diana). Maturogda met diay balay!" 

"Ala wen, basta umay da Manny ken Lanie! Laglagipem, barok, nadalus a palubosak ta anakko, ket dapat a nadalus met la nga agsubli!" 

"Apo met ni nana, siak to pay. Ammok nga ilalaen ta anakyo. Dikayo madanagan." 

Immay ngarud ni Diana diay balay. Alas 8:00 pay lang iti rabii, nalpasen ti pa-birthday! Nagbati met nga agpayso da Manny ken Lanie idiay balay! Gapu ta dua ti kuarto diay balaymi idiay ngato, isu ti nagturoganmi. Dua kami ken Manny idiay maysa a kuarto ket dua met da Diana ken Lanie idiay bangir a kuarto. Idiay baba met ti ayan ti pamilyak. 

Adu nga istorya ti inobrami. Saankami a makaturog. Kinuna ni Manny nga agurayak biit ta adda ibagana ken Lanie. Iti di mabayag, immay ni Diana iti kuartok. Nagkaidda met da Manny ken Lanie idiay bangir a kuarto. 
Kasla diak ammo ti ibagak idi ta umay makikaidda ni Diana kaniak. Kasla mabainak. Madlawko, kasla mabain met ni Diana. Nagsarsaritakami iti medyo nabayag. Napagsarsaritaanmi maipanggep ti panagraduarmi iti kolehiyo ta maysa la a bulanen ket agraduarkamin nga agpada. Awan napagsarsaritaanmi maipanggep iti sex! 

Iti di mabayag, ar-arasaas metten ti mangmangegmi iti kaabaymi a kuarto. Idi agangay, agranitrit metten ti kama iti ayan da Manny ken Lanie. Kasla kanta nga adda tempo, ritmo, nangato ken nababa a tonona ti mangmangegmi. No dadduma, adda napigsa nga anangsab, nauneg nga anges ken kasla matiptiped a wanagwag! Iti di mabayag, nangegmi ti agkakamakam nga anges a kas man la makilumlumba iti 100-m dash! 

Alusiisennak metten. Kuti met a kuti ni Diana. Diak metten maigawid ti riknak. Mabainak koma ngem kas met la diakon kabaelan ti adda a maririknak! Awan sinsarita, nagkarayam dagiti imak. Nariknak met nga awan ti panagkedked ni Diana. Nagranitrit met ti katre! Napaikkis ni Diana! Naspak ti rayaraya! Naabrotkon! Naabrotkon! Inabakkon ni katugangak! Diak ammo no namin-ano idi a naulit ti napasamak ta tunggal agranitrit ti kama da Manny ken Lanie, ikumpasmi met ken Diana. Napintas la unay ti panagdanggay dagiti ritmo. Malagipko la ngarud ta kunada ta Sarrat. "Ritritemon kayong! " 


Iti sumaruno nga isasarungkarko iti balayda katugangak-to-be, kasla mabainak a mangiperreng ti bagik. Mabutengak pay....... 

"Sumrekka a barok. Ana ti intugotmo?" 

"A-e kua nana, a-awan." 

"Ne ket awan la nabatbati diay nagpabirthdey-an yon? Uray koma met la kukod a wenno tay lalat!" 

"Ton maminsan, nana." 

"Ton maminsan kunam. Laglagipem dayta. Isuratko ditoy kalendaryo! Ala, sumrekka ngaruden! Agpagatangka ngarud uray biskuit ditan a!" 

Ayna apo aya. No koma la mabalin a pasubsobak daytoy a baket! Ngem ala, agan-anusak pay lang ta kitaekto man no iyawidko ta anakmo! 

Nagawidak manen a puro ni katugangak-to-be ti bida! Di ket la pulos nagpakabagi ti saritaanen! Bakbaketan isu ket ti makisangon! 

Napalabas ti makabulan, kuna ni Diana a saan kano metten a madatngan! 
"Ana ngaruden? Madanaganak. Malmaloennak la ketdi ni nanang" kununana. 
Nagtulaganmi ngarud nga agkasarkamin iti mabiit. Awan babawik iti napasamak, ngem ni Diana kasta unay ti danagna! Kasano ngaruden ket adu met ngarud ti dawdawaten ti babai-an no kasta a mangul-uli ti lalakian! Awan met la ngarud ti uray ni singko a naiduldulinmi ta pinagbasak ngarud! Kasano ngarud ita nga ipudnomi ken ni katugangak-to-be? Kasano nga irugimi nga ibaga? Maburiboranak la unay! Baka pati ni tatang ket malmaloennak met! 
Inpudnok ngarud kada tatang ti amin. Ana pay, napankami nangalualod a kunada ta San Nicolasen a! 

"Mano met a kadisso ti maikarim barok? Mano met ti iggemmo ita a kuarta? Adda karisonmo? Dagitay alahas?" 

" Awan a nana ket ammoyo met a karadraduarmi iti kolehiyo." 

"Basta, no awan dagita ket awan kasar a mapasamak!" 

"No isu't kunayo a ket awan mabalinmi!" 

"Awan laengen? Uray ana? Ne ket kasla dawatem met latta ta anakmin?" 

"Awan a talaga, nana." 

"Agawidkayo ngaruden! Letse, umaykayo mangas-asawa nga ima-ima? Ana ngarud to ti ipakanmo ita anakko? Ta duggongmo!" 

Nagsangit ni Diana. Dina pay siguro inpudno a masikog isuna. Siniimmi met ti panawen. Kadandanonmi payla idiay balaymi, adda metten ni katugangak-to-be. Ne ket isu met ti umay mangas-asawan! Ne ket ikamatna met ta anaknan! Ne ket uray kano hues lattan. Uray kano awan padayan! Ti nasken ket agkasarkami kanon! Nabaliktad ti pasamak! Nasingpeten ni katugangak! 
Napasamak ti kasar iti hues! Ti pagdaksanna, idiay balayda katugangak ti kayatda a pagyananmi iti umuna a bulan! Ala wen kunak lattan a! 

Damo a rabii. Nagiddakami iti kuartoda katugangak. Immakarda ti kuarto ta napinpintas kano la bassit daytoy kuartoda a pagiddaanmi tapno awan kano ti makunkunak. Naulimek ti aglawlaw! Naburak ti ulimek babaen iti maip-ipit nga areng-eng! Kasano a di maip-ipit ti areng-eng ket ne kaabaymi ta kuarto ni katugangak! Plywood la ti baetna! Kurtina la ti rikep ti ridaw ti kuarto! Ayna apo. Diak maiconcentrate! Diak maipeksa! Diak pay maipigsa! In-inayad a ragsak! In-inayad laeng! 

Addakam ngatan iti katengngaan ti biahe idi aguni ni katugangak! 
"Annakko, alaek man la tay orinola dita a ket diak met naiyakar itayen. Ala no nakaturogkayon, umayko latta alaenen! " 
"Ayna! Apaunaykan aya a baket! Apaunay ka ketdin!" indayamudomko iti unegko. Ana pay no di kasla kan pay idi matmaturogkamin uray saan! Kinapudnona ket awan a pulos ti pagan-anaymi iti dayta a gundaway! 

Simrek ngarud ni katugangak. Nagdayamudom. "Apaunay ket dagitoy nga ubbingen ta dida pay ammo nga iplastar ta ulesda ket naglamiis. Lamiisen dagita dapanda a numona ket dida pay nagpajama! Di ngata aya ammo daytoy manugangko a lalamiisen toy anakmi." 
Ammok a lalamiisen ni baketko ken kanayon a nakapajama no maturog. Isu kano ti nairuam kenkuana. Ngem nakapajama koma ngarud ita ket kaapura ti panaglangoymi. Di pay ket marigatanen a sumunson a mangsuba iti napigsa nga ayus ti karayan no nakapajama. Ngem ne madanaganak amangan ta guyuden ni katugangak ti ules ket iplastarna. Ket husto ti nagpingki iti panunotko. Addaytan ti ima ni katugangak. Iniggamannan ti murdong ti ules. Guyodennan! Ginuyodnan! Daytan! Ling-etennak a nalamiis ti tiempo! Ayna nagbainen! Nagbainen Apo! Naimbag laengen ta naigawidko ti ules. Naibaba laeng ti ules agingga iti siketko! Naigawidko! Nagsayaaten ta naigawidko met laeng ta dina ket koma nakita diay nakatudo! 

Nagdayamudom manen ni Katugangak. "Dikay met ngamin agun-uni ita. Ammok ngarud a siririing kayo! Ammok ngarud a kua.....Litsi. Sarsardam pay la ngamin! Dikay ket la makauray a makaturog datao sakay agkua....Basta awan nakitak!" 

Malaglagipko la ngarud tay planomi a mapan ag-honeymoon diay Baguio. Nagkurri ti panunotko. Napintas ti dalan manipud Ilocos Norte agingga iti katengngaan ti sang-atan iti Baguio ta adda dagiti paset ti dalan a nagreggaay ket saan pay a naikkat amin dagiti daga ken pitak. Nupay kasta, mabalin met latta nga ituloy ti biahe. Ngem ne kumanalpaak ti danum a madalanan dagiti pilid, agwarasiwis pay dagiti pitak. Pasaray mailulom ti ligay ket narigat nga makarukuas ta sumurot met ti napigket a daga no kasta nga ibuslonko ti gasolina. 

Iti likud, adda met ni katugangak a kasta unay ti tanabutobna. Tunggal aglippaak ti ligay, apputenna dagiti lapayagna. Kasla kano mapleng a dina maawatan ti uni a parnuayen ti panaglippak ti mailumlom a ligay! Nakamurareg pay ta kasla kano dina kayat a makita ti napitak a dalan. Nagtultuloy latta ti adayo a panunotko. 
Naisikil ni baketko ti rusokko ket bigla a nalagipko nga addaak gayam iti pudpudno a biahe a diak pay nalpas. Intuloymi ngarud ti naputed a pudpudno a biahe. Ngem nasidap nga adda tultulengna dagiti lapayag ni katugangak. Ammok lattan nga inngatona ti ulona, inpidegna dagiti lapayagna iti plywood a division ti nagbaetan ti kuartomi. 

"Ne, ania aya dayta kankanenyo annakko? Nagimas siguro ta sumanapsap kay pay. Agpadawat kayo man met...," inyumbi ni katugangak. 

"Tupig ken baduya nanang, ngem awanen," insungbat ni baketko. 

Iti saan a nagbayag ket naungpot met laengen ti pudno a biahe. Bigla a nasukto ti kambio. 'Plok', natinggaw ti pannakasuktona. 

"Ne, adda pay inumenyo a Pipsi.' Diyo pay ammo nga in-inayaden a lukatan, litsi." indayamudom ni katugangak. 

MAYSA nga aldaw,inbaga ni katugangak a mapanda aglaba dita amianan ti ili ti San Nicolas ta nagadu ti naurnong a murengda karaman dagitay badomi. Nairana nga agsikkil tay siket ni katugangak a lalaki. Kapilitan a siak ti nagdrive tay karag-karag a tricycle. Agurayak koma diay igid ti karayan ta aglabada katugangak ngem kunana a tulongak nga aggelgel! Kunak met nga aglabada lattan ta subliakto ta mapanak man pumasada bassit napia la a pagmerienda! Gapu ta mayat ti mapasadaan, diak napupuotan a tallo oras gayamen ti napalabas! 

Alas dose y media idin ta innak yawid ni katugangak! Sumungsungadak pay kasta unay a tanabutobnan! "Apaunay ti bayagmon! Patayem met datao ti bisin! Adda ginatangmo a makan dita?" 

"Awan, nana. Naenjoyak met ti nagpasadan ta adu ngamin ti pasaheros." Gapu iti ganganatko, nalipatak metten ti gimmatang ti meryenda ni katugangak. Diak met malagip itayen a nabisinan isuna ta diak met mabisin gapu ta napanak met nagkaldo ti karne't kalding ken nanganak pay ti innapuy ta adda pay nagimas pay ngamin tay pinapaitan! 

Nagawidkami ngarud. Tanabutob latta a tanabutob ni katugangak! Gapu ta masuronak ingulpik a pinataray tay tricycle sako inpreno ta adda met agob-overtake a bus a masabatmi. Kasta unay ti riyaw ni katugangak ta nagdugol diay mugingna a naitibab diay sarming ti tricycle! Rabakem ta kasla napan nakirinnupak diay Las Vegas ti kinua diay mugingna! Medyo nagduling pay ket ti kitanan. Maysa pay, naiburais pay dagiti linabaanna! 
Inagawaanna a pinidut dagitay naiwara a linabaanna a kabulon ti adu a sao-sao. 
"Agsublita diay karayan ta inta met la balnawan dagiti linabaan. Apaunay ka ketdin. Tarantado ka la unay nga agmanmaneho. Kayatnak sa met ngamin a patayen. Ayna uray kastoyak a sao-sao ket adu pay la ti maaramidko. Apay ti kunam didakto kasapulan no aganak ta asawam!" 

Awan sinsao-sinsarita. Nagsublikami diay karayan. Timmulongak a nagigelgel. Idi malpas agawidkam koman ngem adda nakita ni katugangak a pajama a nakadisso iti igid ti karayan. Kabarbaro pay laeng. Pinidutna. 

"Ne apay nga alaenyo dayta nana ket baka agsubli diay akinkukua?" 

"Apay koma ket a diak alaenen ket ne nagpintas. Kabarbaro pay. No ngay adda makakita a sabalin di pay ket isu ti agbuenasen! Kukuak daytoyen napia la sukat ti bannog ken bisinko a nagsubli ditoy. Talaga a para kaniak daytoy!" 

Karabiyanna, nakitak metten a suot-suot ni katugangak tay pajama. Napintas met nga agpayso. Bagayna! 

Kabigatanna, makitak a kasta unay ti kanuskos ni katugangak iti luppo, gurong, patong karaman sa pay ket ti sellangnan! Sumaruno a bigat, ne ket nagadu met ti nagtubo a budo-budo ni katugangakon! Ne ket agtitimbukel metten! Ne ket ana daytan? KURAD?!!!!!!!!!!!! Ayna apo. Kinurad ngata tay akinkukua tay pajama a! Ay maariekak ken katugangakon. Agawidak la ketdi diay balaymin! Yawidko ni baketkon. Apay koma ketdi a diak agawiden ket no ngarud met mairaman ta sellangko nga agkuraden! 
Napalabas ti dua a tawen,adda manen sabali a naaramid ni katugangak kaniak! Nasurok metten a maysa ti tawen ni Juniorko! Kaalikutegna. Paggugustona tay ay-ayam a kabkabalio. Ta uray no kasta unay ti bannogko no sumangpetak nga aggapu diay pagobraak ket ipapilitna latta nga agkabkabaliokami ket siak ti pagbalinenna a kabalyo! Uray no rabrabii no makalagip pagkabalyoannak. Magustuanna pay ket a baot-baoten toy patongko no kasta a nakasakay. 

Iti naminsan a rabii, nalagipko met a siak ti agkabalyo! Addaak idin iti katengngaan ti dalan nga agturong iti maysa a paraiso! Kasta unay ti panagpapaspasko ti taray ti kabalyok! Nakaan-annayas ngamin ti tarayna. Kasta unay a panangyagyagko tapno napaspaspas pay ken napinpintas ti tarayna. Idi kuan nakapuot ni Junior. "Papa bayo-bayo man. Sakay bayo!" Napan a sigud diay likudko. Ti ammona talaga nga agay-ayamak nga agkabkabalyo. Wen madama a talaga ti panagkabalyok! 

"Sige bilis bayo bilis bayo-bayo!" 

Idi diak maigawiden, bigla a nagsikkil dagiti sakak. Saan ngarud a napintas ti pannakagkumpas ti ritmo ti biahek ken ti biahe ni Juniorko. Diak napakpakadaan, natnag ni junior! 'PAK. BLAGGG!' Rungaab a dagus. Ikkis a kasta unay! Nabuak ni katugangak! 
"Ana't kinua ta apokokon! Kitaenyo met anasayaat a!" Kunam pay nagtaray a dagus ni katugangak deretso ditoy kuartomi. Pinasgedna a dagus diay silaw! Timmakderak met a dagus a sitatakder pay toy maysa a juniorko. Kasta unay ti panangitudo toy maysa a juniorko ken katugangak! Anian a bainko! Apaunayen! Marunawak ti bain nupay saan a mabain daytoy maysa a juniorko ta kasta met unay ti rungsotna! Kasla ibagbagana kenni katugangak, "Pumanawka man pay la ditoy! Biangot a baket! Isturbo! Puor ti kararuak!" 
Manipud idin diakon kinayat pay ti naturog iti bwisit a kuarto ni katugangak! Nabayag ngarud a dikam napan diay balay da katugangak. Kasta unay kano ti lidayna. Mail-iliw kano unayen kadakami. Ti pay dakesna, limmalo kano tay kuradna! 

I. PARSIAK TI KINAMANNURAT 
"Ammom, adda parsiak ti kabaelam nga agsurat iti semi-humor stories ngem dimo la ngamin italtalek a patademen." Kasla simmuknor iti lapayag ken utek ni Juan Torcuato Kumimmot, alias lubuag ti Barangubong, dagitoy a binatog ni Justin Sanchez, agdama a Managing Editor iti Santak a pagsursuratan daytoy. 

"Padasem manen ti agsurat. Uray dagiti serioso a subject no makapakatawa dagiti situasion, ammom, siguro a dua a medalia ti magun-odmo !" 

Kasla ketdin apuy a nagdalapdap ti essem manen ni Angkuan. Adda rason ni Sanchez no apay a kastoy ti linaon ti suratna. Kenkuana, adda kayat a sawen ti surat ni Sanchez. Manmano nga agsurat ni Sanchez kenkuana. Nagasaten no makisinnurat maminsan iti dua a tawen. Nabayag ngaminen nga awan ti gapuanan ni Angkuan iti magasin. Malaksid iti kaadu nga asikasuenna iti panangkamatna iti panilpona iti biag, kanigid-kanawan pay ti pannakaigamerna iti komunidad. Ket kas maysa kadagiti aktibo a lider iti komunidad iti Hawaii, adda metten sumagmamano a pammadayaw ti inawatna. Ngem ammona met a naliwayanna ti agsuraten. 

Ita, adda daytoy mangkarkarit a surat ni Sanchez. Natay kadin ti essemna nga agsurat? Saan ! 

Kinapudnona, ni Sanchez met laeng ti nangkarit kenkuana nga agsurat iti dandaniw. Ni Sanchez ti nagkuna: Piskel ken lasag ti masapulko iti daniw! 

Agsasallupang idi dagiti daniwna a maipatulod ken maipasubli. Pulos nga awan ti maagat ti editor uray la koma no maysa. Ngem natured ketdi ni Angkuan. Saanna ammo ti agsanud. Ti yamanenna, saan a basuraan ti papanan dagiti putarna. Maisubli. Agsuratto manen. Patulodto manen. Surat ala, surat. Nagpaiwanwan pay iti raemenna a mannurat a kaprobinsiaanna. Ket talaga a saan a nagsarday a nagsurat. Impettengna a kabaelanna met. 

Itan, nakasuraten iti sangalibro a dandaniw. "Nakatudo a Pluma" ti nagan daytoy a libro. Addan masao a gapuananna iti lubong ti daniw. Agyaman met ken ni Mr. Bergado Asis a kaduana a nagilibro kadagitoy pinullo a daniw. "Daytoy ti portem," sangkapadayaw ni Mr. Asis. 

Nasarakanna kadin ti pannakapnek iti panagdaniw? Saan ! Saanto a mapnek. Ituloyna ti agadal, agbasa ken agparsua ken ageksperimento iti daniw. Panagparsua met ti daniw. Saanto nga agsarday. Free verse, blank verse, rhymed, metered, avant-garde, ania pay? Double words, single word. Ageksperimento. Ituloyna nga inawen, sikogen, ket parsuaen dagiti balikas a maitutop iti daniw a patienna a makatulong a mangpabaknang ti Literatura ken kultura Ilokana. 

Ituloyna ti makiinnadal kadagiti padana nga agduyos nga agsurat. Dumngeg. Saan a masaktan. Saan nga agpakangato. Saan a makiinadu amangan no ampaw met dagiti sursuratenna. Ikagumaanna a pasayaaten dagiti aramidna. Tay kunadan, room for improvement. Adda punch wenno dagsen, danog ti daniw. Idiligna iti kapas ken buli. Adu pay ti sursuruenna. 

II. DAGITI BUGAS TI SARITA 

"Adda kapkapsut dagiti saritam," awan met ti palpalikaw nga insurat kenkuana ni Mr. Bergado Asis, ti Literary Editor. "Ngem saanka koma maupay. Adu ti mabalinmo a suraten. Nasken la a nabatad dagiti topikom. Nasken ti bugas." 

Ania ti bugas a sarsaritaen ni Editor Asis? A, nasken a takuatenna babaen iti ad-adu a panagbasana ken panagsuratna. Kenkuana, dagitoy ti ibilangna a bugas ti sarita. Pannubok. Gura. Ayat. Bisin. Pannakapaay. Adda dagiti maregmeng ti biag a mangbukel ti kinataona. Isu a tiltilen ti gasat. Lubuag ti Barangubong, alias Torcuato Kumimmot idiay awayda a Barangubong. 

Immay ditoy Hawaii, arapaapna ti agtrabaho. Ngem saan met a basta makasarak iti trabaho a mamagbaliw ti kinamannalonna. Kaunasan ti pinanawanna, kasta met la ti nasangpetanna ditoy. Anian a gasatnan ! 

Estupido, kinuna ti bosna. Dakayo ti estupido, ingngetnget met ti unegna. Idi nauma, naglusulos. 

Sabali met ti agkuna pay: Nasayaatka unay , Angkuan. Adun ti ammom ditoy a trabaho. 

Immanges iti nauneg. Asino ti pudno. Apay a dida Makita ti kinabassitna. Apay a kasla maipakpakni no dadduma. Diskriminasion kadi? Ania ti kukueen dagiti politico? Politika? Nagkallatik iti isipna. A, bay-am, nagkatek. 

"Ania?" uray la a kasla nakangeg a tuleng ni baketna a nakangeg iti imbaga ni Angkuan. "Sumrekka iti politika? Ania kadin ti simsimrek iti ulom?" 

"Ket wen, baket, bareng maisalat ni gasat. Sinno ti agkuna no mabotosanak a mayor. Siakton ti makuna a "First Filipino Mayor. Saan la a dayta, first Ilokano mayor. Kunanto ti headline: From Baranggay Barangubong to Comulucol City Hall ! 

"Angkuan, ambisiosoka la unay. Mayor pay met ngarud. No di pay makaruar dagiti nabayagen ditoy, dagiti batido ken naluomanen a lilider ti komunidad ditoy, sikanto la ketdin a no ar-arigen, saan pay a namagaan ti tupram iti awaytayo. Maysa, dika pay unay rumrummuar. Kunam kadi a makaanaayen a pagbatayam a botosannaka ti kadaram gapu iti kinapangulo iti Barangubong Citizens Club of Hawaii a no mano la ti kamengna? Apay koma a saanka a mangrugi nga umuna iti neighborhood board ket no makaruarka, ditan a pumangalka nga agpangato." 

Sabagay, adda rason ni baketna. Ngem anianto pay ti sawen dagiti padana a mannurat ken dadduma a lider no dina paypaysuen ti karina gapu iti sugsog ken patiray-okda. 

"Laglagipem, Angkuan, no agpolitikaka met laeng, mabalin a mangrugi iti baba. Ta no nangato unay ti ambingam, no matnagka, nadagdagsen ti panabtuogmo. Amangan no saankanto payen a makabangon," ni manen baketna. 

Mannuart? Asino ti mannurat? Ania dagiti sursuratenna? Mannurot koma ti husto ta paspasurot laeng. Awan pay ibilangna a dakkel sinurat a piksion iti sarita wenno nobela malaksid ti daniw ken bukanegan ken sarindaniw. 

Ibugasna ti sarita ti ayat, lua, sangit, dung-aw, risiris. Apas. Wen, risiris a kanayon nga agbiag. Kasla taaw, dalluyon ken atab ken umugot. Lua ti biag dagiti sangsangit ken pannakapaayna. 

Dung-awanna kadi ti gasatna. A, saan. Dagiti la awan ti turedna ti agsangit a kasla ubing. Ti ketdi makitana ti agdungdung-aw a lubong. Dagita dagiti sangsangit dagiti babbai iti gubatan. Dagita pay dagiti nasaem a sugat dagiti comfort women. Naay, nagsaemen aya ti nagbanagan dagiti dadduma a DH wenno domestic helper kadagiti dadduma a suli ti lubong. Nagsaemen ti nagbanagan ni Flor Contemplacion. Mano dagiti mangkepkepkep ti butengda kadagiti amongda no agipulongda kadagiti autoridad? Dumges ti luluada. Sinno ti makangeg? Sinno ti mangisakit? 

Adda met dagiti agsangsangit a nabati. Adda dagiti agur-uray. Adda dagiti pinanawan dagiti patpatgenda a nagkari a subliandanto ida. Ngem yandan? 

Nalamiis dagiti rabii. Nadagaang met dagiti gubatan. Natiweng latta ti lubong. Saan nga agsarday ti gerra. Iti gerra man iti nakem ken iti rinnimbawan iti puersa military - gubat a manggudas iti riniwriw a biag dagiti mapasag. 

Adda latta dagiti panagbisin. Kiwkiwkiwan ti komunista a pagilian dagiti nagbalblaiw ken naglupos a nangarakup iti demokrasia. 

Tumayok-kumsek ti pateg ti kuarta. Agsangsangit nga agsasainnek dagiti balud ken balbalo, dagiti ulila. Dagiti awanan taeng. 

Ket iti sabali a bangir, saan nga agsarday ti pannakarunot dagiti sigarilio ken masisip nga arak dagiti binotelia a kabulbulon ti nabayadan a ragsak. Naay ! 

Kasano a ray-awenna ken pagkatawaenn ti lubong, kas isingasing ti surat ni Sanchez? 

Makaammo ditan, kinunana. Ti kinapudno, makitana kadagiti aggargaraw a kinabalangkantis ti dadduma a lider ken turayen. Sinno ti makakita ti nagbasolan dagiti mannakiabig. Dagiti lider ti lubong a makikannigid malaksid ken ni misisna? Uso ! Ala wen, uso. 

Agwarasen ti HIV ken Aids. Bugas ti biag. Bugas ti sarita. Birokem ti sarita ti aglawlaw. Uray iti bukod a taeng; uray iti bukod a konsensia. 

Sarita amin a banag iti sirok ti init. Apay ketdin a katawaam? Agpayso ti ibagbagak. 

Makitam koma dagiti makitak iti kalsada. Dagiti homeless. Nadungritda. Awanan kamang. Sinno ti makipagrikna? Ti turay? Ania a turay? Adda kadi pateg dagitoy iti turay? Napatpateg kadi ti bolsada. Ti puestoda. Ti risiris ti kampania. A, ti kampania a pinniltak. Nagbaba ketdin ti panangipagna dagiti dadduma a politico ti kampania ayatda la a mangkalap ti botos. 

Nalipatandan dagiti babassit. Dida Makita dagiti nakurapay. 

Ala, padasem a yakayaken ti bugas ti sarita. Adda dagiti buklis. Kunniber. Ania ti masagatmo? 

Pinnabasol iti turay. Maliklikan kadi ti panaggamgam? 

Adda dagiti nadaraan a parbangon. Sadino ti sumaruno a pakaibuisan ti biag dagiti nakauniporme? Iraq? Afghanistan? Somalia? Haiti? Kosovo? 

Dina nagawidan dagiti nasakit a sakuntip. 


III. ARED-ED TI SAEM 
Nasugatan ti riknana. Isu ti pultit iti resulta iti eleksion. Napabasol la ngarud a lilibeg wenno nuisance candidate. Inumsi dagiti kadaraanna. Awanen ti kamanganna. Aklilianna ti saem. Napukawna dagiti gagayyemna. Ganggannaet iti bukodna a gimong. 

Nasakit a panunotenna. Agsasamusam ti sagabaenna. Agsasamusam. Iti lugarda, naipadamag kenkuana a natay ti kasinsinna ta dinungpar ti dakkel a bagon. Tarantado-barumbado kano ti drayber. Nakabisikleta kano ti kasinsinna a mapan koma makiraep. Nabtak ti ulo, naparpar dagiti tulang ti saka ken takiag daytoy. 

Natay met ti asawa ti kaanakanna a DH idiay Hongkong. Nalmes kano a nakamotorsiklo. Parbangonen idi agawid koman idiay balayda a naggapu iti lugar a nagpasiaranna. Bigaten idi agbalawda nga awanen. Nasarakanda laengen ti bangkayna a naisalapay iti maysa a gabat iti igid ti karayan iti laud ti ili. 

Isu kadi ti nagdas-alan amin dagiti panagsagaba. Nagtaray ti asawa ti amana agraman ti inaam-amna a kuarta a dina nagbannogan. Nagtaray met ti asawa ti kabsatna ket simmurot iti sabali a lalaki. 

A, baliwanna ti bumangon. Irugina manen ti agbiag. Usarenna a leksion dagiti padasna. Liklikannanto dagiti naaramidna a biddut. Saanto laengen a maisalat ti gasatna, siguruenna a saan a barengbareng ti agbiag #### 
 
BIERNES SANTO. Alas dies pay laeng iti bigat ngem mariknan ni Lakay Ansit ti bara iti tap-uy a desdes nupay nakasapatos iti pangrutroten a goma. Sumangkabara pay ti pul-oy. Narusepen iti linget ket kimpeten ti maris-langit a polona iti pamakeden a bagina. Nagduaanna nga intag-ay ti barreta iti kanawan nga abagana kert imballasiwna iti kanigid nga abagana. Tinarimaanna ti maris-daga a kipisna sana tinangad ti init. Napnon ti kalupina iti bulong ti subusob, ramut ti baimbain, bulong ti dangla ken dadduma pay nga aramidenna nga agas. Ngem adda pay kayatna nga alaen a lanut a nabirtud nga agas - ti lanutog. Iti laeng sangsang-atenna ita a turod ti Bahet ti pakasarakanna iti lanutog. Ni Gayed, Itneg a gayyemna, ti nangisuro idi kenkuana no kasano nga aramaten ti lanut. Imbaga ni Gayed ti nagan daytoy a lanut idi, ngem gapu ta dina matandaanan ta balikas nga Itneg, isun ti nangpanagan iti lanutog. Agingga ita, nalataken ti lanutog a naganna. 

Kayatna idi ti agmula iti lanutog iti arubayanda ngem dina intuloy ta kinuna ni Gayed a malas kano. Inanusanna laengen a tunggal Bierners Santo, kas ita, ti panagalat-atna iti lanutog. 

Pinardasanna pay ti nagna. Masapul a maalana amin a masapsapulna nga agas aglalo ti lanutog, sakbay nga agmatuon. Patienna, kas natawidna iti daydi Dios-ti-aluadna a nanangna, a nabirbirtud dagitoy no makayaskasda sakbay ti agmatuon iti dayta nga aldaw. 

Juan ti buniagna ngem Lakay Ansit ti tawag dagiti kabarangayanna iti Bahet. Iti limapulo-ket-uppat a tawenna, nasuroken a tallopulo a tawen nga agag-agas. Natawidna ti panagag-agas iti daydi nanangna a nalatak a mangngilut. 

Nabiit pay nga agag-agas idi natakuatanna ti palimed ti lanutog. Iselselna ti naupran iti lana a nasinglag iti Biernes Santo ti lanut iti puerta ti masikog. Agatiddog daytoy iti agarup a dua a pulgada ket masingdanan a maigalut iti luppo ti pasiente. Kalpasan ti sumagmamano a minuto, aggurigoren ti pasiente. Madamdama pay, agpadaran ket rummuarton ti sikogna. Ikutkot met ti lakay ti sikog iti kamposanto no mailibayen ti aglawlaw. Dakkel ti tangdanna. 

Nakapantoken iti turod. Inwarasna ti panagkitana. Nakakita iti lanutog a nagkalatkat iti napuskol a kariskis. Inggusodna ti barreta ket kinalakalna ti lanutog. Imkis ti lnut iti panangalat-atna. Nagparsiak ti maris-rosas a tubbogna iti panangsalingsingna. 

NADATNGAN ni Lakay Ansit ni Baket Pansang a nakasaganan a mapan maki-Siete Palabras iti simbaan. Nakakawes daytoy iti pinayakan a naasmangan iti ngumisit a pandiling. Napinggol ti napattupattokan iti uban a pangatiddogen a buokna. Kadua koma ita ti asawana ni Cheryll ngem di nagbakasion ti balasangda. Kas nakunana iti surat ken iti tawagna iti telepono kadakuada nga agassawa, di makabakasion ta adu ti obraenda iti opisinada. Nabayagen a di nagbakasion daytoy. Idi Paskua ken idi Baro a Tawen ken ita a kuaresma. Uppat a tawenen nga empleada ti balasang iti maysa a dakkel a kompania idiay Manila. 

Nalagip ni Lakay Ansit a paltotna idi ni Cheryll. Imbati ti nanang daytoy ta di nabayadan ti ina ti pagrebbenganna. Agannawil nga agsao iti Iluko daydi nanangna. Kaing-ingas ni Baket Pansang ni Cheryll. Nalabit, gapu iti panangibilangdan nga anak, natawiden ti balasangda ti langa ti nariinganna nga inana. 

"Dimo liplipatan nga itugkel dagita kandela, baket," impalagip ni Lakay Ansit. 

Binitbiten ni Baket Pansang dagiti kandela a kasla takiag ti ubing ti kadakkelda. Kas nakairuamanna, itugkelna dagitoy iti altar bayat ti Siete Palabras. Dagitoy ti usaren ti lakay no mangagas wenno manmgbuyon. 

Rimmuaren iti bunggaloda ti baket. Intulod ti lakay agingga iti ruangan. Sa la timmallikud ti lakay idi makalugan iti traysikel ti baket. 

Nataldiapanna ti pinuon ti mansanilia iti tuktok ti nagsirkulo a dua a tukad a naimuntar iti tengnga ti hardin. Natangken nga amarilio ti sabongna. Medio ube ti maris dagiti adda iti tukad. Nataratar ti erbaka iti likud. Nagdalapdap ti erbabuena iti kanawan idinto a dagiti oregano iti kanigid. Buko wenno pandek a taptapingar iti kanawan ken kanigid iti serkan. Napintaan iti puraw dagiti bato a kasla ulo ti kadakkelda a bakud ti hardin. 

Nagtarus iti kosina. Indissona ti bay-on a nagkargaanna iti ramramut iti sirok ti lamisaan. Rimmuar iti likud ti kosina.Minatmatanna dagiti naintar a siled iti agsumbangir a solarna. Nagsisilpo dagiti kuarto, tallo iti abagatan ket tallo met iti amianan. Dua kapuon a mangga nga agbisbissayot dagiti bungada ti guardia iti laud. Naiweswes ti gripo iti tengnga ti sango ti nakidua ken maikalima kuarto. Sementado ti aglawlaw ti gripo ken kongreto ti diding dagiti nagatep iti galba a banio. 

Sementado met dagiti dalan nga agkaba iti maysa a metro iti sangnguanan dagiti kuarto. Narukbos ti mansanita iti daya ti gripo. Napalikmutan ti puonna iti walo ti sulina a lamisaan a naaramid iti kawayan ken putek. Walo met ti naikali a tugawna. 

Kasla payak ti agila dagiti bulong dagiti naintar nga amorosa iti sangnguanan dagiti innem a kuarto iti iseseppeg ti angin-malem. Simrek ni Lakay Ansit iti maikadua a kuarto iti abagatan. Sementado ti ploringna. Ditoy taguab ti kuarto nga agluto ken mangan dagiti agbantay iti masakit wenno pasiente. Haloblaks ti diding ken naatepan iti kinerker a pan-aw. Koriente ti silaw. Dua a papag a kawayan iti kada kuarto, para iti agbantay ti maysa. Ngem kukua dagiti agbantay dagiti ikamen, pungan ken ules. 

"Komusta, ama?" kinuna ni Lakay Ansit apaman a nakastrek. 

"Kaasi ni Apo, barok, simmayaaten ti riknak," insungbat ni Ama Tacio idinto a pinidilpidilna ti labudoyen a kudilna. 

"Naimbag no kasta." Riniknana ti pulso ti lakay kadagiti murdong ti tammud ken pattuganganna. Innalana ti blood pressure ti lakay babaen iti estetoskopia ken espigmomanometro. 

"Nasayaat," inyisem ni Lakay Ansit. "Wan handred ten ober eyti. Magnamagnaka, ama tapno di agbalay 'ta daram." Saan laeng nga ita a sawenna daytoy. 

"Agsapa ken malem a likmutek ti uneg ti solarmo, barok." 

"Nasayaat no kasta, ama," kinunana manen sana tinapik ti abaga ni Ama Tacio. Dagidagi ti nangilugananda iti lakay idi intulodda ditoy itay napan a bulan. Inanger a bunga ti apatot ti ipainumna wenno tubbog ti naladdit a bawang, wenno ipakemkemna ti sibubukel a bawang kadagiti pasientena a nangato ti presion ti darada. No dadduma, napagango a bukel ti marunggay ti ipakemkemna kadagiti pasientena. 

Insarunona ni Marta iti maikapat a kuarto iti amianan. Daytoy ti dumna iti bunggalona. Nangngegna ti sangit ti maladaga. Uppat nga aldawna itan. Nasay-opna ti angtem ti anglem. Paikkat koma idi ti tatang ni Marta ngem kinuna ni Lakay Ansit nga "Aldaw laengen ti urayenna. Bay-anyo laengen a mayanak. No diyonto kayat a padakkelen, ibatiyonto kaniak." Kasta pay ti maysa a panguartaanna. Paggatasen ni Baket Pansang ti maladaga sananto ilako kadagiti agassawa a di aganak.. 

"Ni nanangmo?" 

"Napanna linabaan dagiti lampin ken nagsukatak idiay waig, apong," insungbat ni Marta. Nalukasan ti kudrado a pangana iti panangpunggosna iti labes abaga a buokna. Tinarayan kano ti kaayan-ayat daytoy idi nasikoganna. 

Rinikna ti lakay ti pulso ken presion ni Marta. "Ania ti marikriknam?" 

"Maulaw-ulawak, apong." 

"Kaano pay?" 

"Itay laeng bumangonak itay agsapa." 

"Inton agrekrekrek ti apuyen ni nanangmo, ipaiserrekmonto. Agbungotkanto tapno angsem ti rekrek ti innapuy." Kinitana ti bakka a nangsab-ok iti anglem iti sirok ti dalagan. Tinangadna ti bekker a nakaigalutan ti aguy-uyaoy a tali. Daytoy ti kaptan ni Marta no bumangon. "Dimo liplipatan tapno maagasan 'ta ulw-ulawmo." 

Iti iruruar ti lakay iti kuarto, nagsubli iti panunotna ti panangsundana iti puerta ni Marta. Naparigatan a nagpasngay ta agdadamo. Tallo a ramay, adayo pay. Uppat a ramay, asidegen. Urayen laengen ti ibebettak ti sinusuon. Nupay dati a mam
agsangsangit manen. Tallo a rabii a nagsasaruno. Dinamagko kenkuana no ania ti pagsangsangitanna ngem inyaleng-alengna laeng ti topiko babaen iti nakapsut nga "awan" kas iti inaramidna iti napalabas a rabii. 

Agkabsatkami ngem saankami a naasideg iti tunggal maysa, a kas rumbeng koma para kadagiti agkabsat. 

Dina biangan dagiti personal a pannakirelasionko; diak met biangan ti aramidna. Saanko a sukimaten dagiti alikamenna; dina met garawen dagiti kukuak. Kasta ti panaglangenmi a dua. Diak pay ammo no kasano a nakapagdennakami iti maymaysa a kuarto no sumro ti kinabaribarko. No dadduma mapampanunotko a gapu ngata ta bakbaketak ngem isu iti sangapulo a tawen, isu ti gapuna a dimi mapagtalinaed ti nasayat a langenlangenmi. Kaykaytatna iti m,akibunggoy kadagiti katawenanna a babbai. Siguro, natural dayta. 

Kaikabkabilko ti kabarbaro a kulibangbang iti koleksionko idi sumbrek ni Marina iti kadaklan. Agkolkolektaakon iti kulibangbang nanipud agtawenak iti sangapulo. Ket ita nga aldaw nagasatak sa. Kas makitam, masansan a rumuar dagiti kulibangbang kalpasan ti arbis. Nagtudo ita a bigat ket pinalangtona ti minuyonganmi. Madamdama, kalpasan ti arbis, nangrugi a nagtatayab dagiti kulibangbang iti amin a paset ti minuyonganmi. Masinuok nga agbalin a nasayaat ti aldaw. 

Ngem kellaat a nanglangeb ti aldawko. Gapu iti diak ninamnama a reaksionna idi makitana dagiti kulibangbang iti garapon. 

"Apay.,..? Dimo kayat?" sinaludsodko. Awan ti sungbatna. Nagtalinaed a nakamatmat iti duyaw kulibangbang. 

"Ania ketdin ni Marina, kulibangbang laeng," pinadasko a palukayen ti riknana. 

Naliday ti matana a nangtaldiap kaniak. Nakigtotak. Langana iti kasla nabaybay-an, Naimaldit dita ti di mailadawan a ladingit. Kasla adda iti ngarab a mapukawna ti kinatalingenngen. 

"Saan a kulibangbang laeng!" kellaat, inlaawna idinto a nasuktan ti rupana iti pungtot. Timmaray nga immuli iti kuarto idi mangrugi nga agarubos ti luana. 

Diak nakatimek. Agsisimparat ti mapanunotko. Managsiudsiudot kadagiti naglabas nga aldaw ket mariknak a saanakon a makaibtur a mangpalpalabas iti ugalina. 

Idi laeng kanikadua nga aldaw, agtartaray nga immuneg iti kuartomi ket impasabatna, "Pangaasim, rumuarka! Adda aramidek!" 

Nalipatanna siguro nga agkakuartokami. Kuartok met, dina bukbukod. Nupay kasta, inkeddengko nga agpasensiaak iti maysa pay nga aldaw. 

Agdaldalusak iti minuyungan idi asitgannak ket kinunana: "Nangidulinam ti evening dressko? Kasapulak ita a rabii."Madlaw a makarurod manen. Napanunotko a gundawayakon a luktan ti atiddog a diskusion, ti makipatang kenkuana. 

"Marina, ibagam koma no ania ti mangburburibor kenka. Diak kayat a makitaka a kastoy. Kayatko a sawen, kitaem dayta bagim. Terrible ti langam!" 

Putdenna koma ti balikas ko ngem intuloyko. "Idi damo, linaawannak gapu laeng iti sumagmamano nga awan kuentana a kulibangbang, sa..." 

"Awan kaes-eskanna a kulibangbang?" rugianna manen ti agsangit. "Kastada kadi kenka? Kaniak, adda kaipapananda. Nagbalinda a simbolo...simbolo ti panagayat ni Andy kaniak ken ti ayatko kenkuana." 

Nalagipko a nagbalin a kaayan-ayatna niAndy. 

"Ammom kadi no kasanok a naam-ammo ni Andy?" sinaludsodna. Limmaawagen ti rupana...manglaglagip. 

"Agtudtudo idi. Sarsarukosek ti tudo, agbirbirokak iti nalinong a disso a pagurayak iti panagsardeng ti tudo...idi tinulongannak ni Andy. Diak a maibalikas no kasano iti ragsakko idi. Anian a panagayatko kadagiti duyaw a kulibangbang a nagtatayab iti aglawlawmi kalpasan a nagsardeng ti tudo." Nagsardeng, sana intuloy idi agangay. "Ngem pimmanawen. Nakiwinnaswas kaniak maysan a lawas ti napalabas. Pinanawannak nga agsangsangit bayat iti panagtayab dagiti kulibangbang iti aglawlawko. Ammom itan no apay a managpudpudotak...ken no apay nga agbaliw ti riknak no makitak dagiti duyaw a kulibangbang." 

Intuloyna ti nagsangit. Natignay ti pusok idi yawatna dagiti imana tapno arakupek. Adtoy manen ti ladawan iti rupana a kasla nabaybay-an. Ken kasla agsapsapul iti pagsadagan iti nadagsen unay a rikriknaenna. 

Daytoy ti kasasam-itan a banag a napasamak iti biagmi nga agkabsat. 

Kabayatan iti panangpunasko ti luana, binalakadak a kabaelanna dayta, ta adtoyak a manangna a kakibinna iti biag. Kalpasan nga imbulosna ti tallo a nauuneg a sennaay, timpuaren ti isem kadagiti bibigna, sa immarakop iti nairut. 

Kalpasan dayta, nagpusipos. Binuybuyak bayat iti pannagnana nga agturong iti balay. Ammok no kasano ti kinasaem ti sugatna iti puso ngem malipatannanto ni Andy. Maiwalinnanto. Uray ket ubing pay...### 

SANGSANGPET ni Gerry iti apartment nga ab-abanganda. Agek ti impasabat ni Lita. Aldaw ti sueldo ita. Ammo lattab ni Gerry nga adda dawaten ni baketna. 

Isem a namaga ti insungbatna. 

"Daddy, " inrugi ni Lita. "Datayo laengen ti awan TVna ditoy apartment. Kababain kadagiti kaarruba. Naimbag koma no di nakagulgulo dagiti ubbing no mapanda makibuya." 

Nakudkod ni Gerry ti teltelna. Saan manen a sardengan ni Lita aginggat' dina maala ti kayatna. 

"Ala, mangalakan no mangalaka. Basta badietem a nasayaat ti kuarta." 

Napalagto ni Lita iti ragsak."Tay colored a remote controlled ti kayatko!" ket inagkanna manen ni Gerry. 

Parikut ni Gerry ti kinagastadora ni Lita. Awan urnongda. Sigud met a nasalimetmet, ngem nagbaliw idi immakarda iti apartment gapu iti trabaho ni Gerry. 

Dakkel ti matgedan ni Gerry a kas Branch Manager ti kompania ti seguro. Ngem no dandanin agsueldo, awanwen ti para gastosda. Mabain met ngata ni Lita kadagiti kaarrubada isu a makikumkumpas lattan. Pasikat dagiti adda iti kaapiringda a ridaw. 

Inkeddeng ni Gery a saanna a yawat amin a sueldona ita. Nagpambar. Imbagana a naibarkada ket napanda nagdisko. 

"Kasta, makisamaka met sagpaminsan." Kinuna ni Lita idi yawatna ti sueldona. "Narigat met no a dimo ammo ti makikadua." 

Naragsakan ni Gerry iti dayta a reaksion ni Lita. Addan pambarna. Uray bassit ti yentrigana, saanton a marigatan nga agpalawag. 

Impasnek ni Gerry ti nagtrabaho. Nasursurona ti naglibak ken niLita. Tunggal sueldo, pambarna a naisurot kadagiti gagayyemna. Tapno saan a madlaw ni Lita, uminom iti maysa a serbesa sa agimbabartek nga agawid. Saan met nga agreklamo ni Lita ta maangotna nga agat-atak daytoy. 

Naminsan, saan a nakaatendar ni Gerry iti maysa a social gathering. Ni Lita ti immatendar. 

Nadlaw ni Gerry iti kinaawan ganaygay ni Lita a simmangpet. Saan met asigud a kastoy. Naragsak nga agipadamag iti tunggal pasken nga atendaranna. 

Nagtarus ni Lita iti siledda nga agssawa. Sinurot ni Gerry. Mabalinen a siluan ti subsob ni Lita. 

"Panawannak! Diak kayat a makita 'ta rupam!" 

Nasdaaw ni Gerry. Ita man pay, nakunana iti isipna. Immisem idi adda simmiplot iti panunotna. Ngem nagsidduker idi malagipna a saan gayam a mabalin nga aginaw ni Lita. Nagpakapon daytoyen. 

"'Niat' pagkaskastaam?" 

"Saanka' nga agindidi, bistadokan!" Tinallikudan ni Lita niGerry. 

"Saanka a maawatan." 

"Saan no saan," kinuna ni Lita ket inkukotnan. 

Nagopisina ni Gerry nga awan karga ti bitukana. Agpupungtot ta di man la inasikaso ni Lita ti pamigatda. Saanna met ngarud nga ammo no 'niat' nakabasolanna. 

Saan a nasangpetan ni Gerry ni Lita ken dagiti uppat nga annakda. Nangmesmes idi mabasana ti surat a nakaparabaw iti lamesita. 

"...inka iti kulasisim...!" dayta a paset ti surat iti nangpabara ti pispis ni Gerry. Asinokomat' babaina? Wenno adda mangpadpadakes kenkuana? Ngem asino? 

"No ammona ti pimmanaw, ammona met laengn ti agsubli!" intabbugana. "Diak ida suroten...!" 

Ngem sinurot met laeng ni Gerry dagiti aginana idi saanna ida a mapasangpet iti dandani dua a lawas. 

NI Nana Sintang nga inana ti nasungadanna. 

"Addaka senior?" imbanniekes ti baket iti ridaw. 

"Didak kad' padanonen, inang?" 

"Diak kayat ti suail nga anak!" 

"'Niat' nakabasolak?" 

"'Pay nga adda dagiti agiinam ditoy?" 

"Awan ti ammok iti dayta, inang, ayabanyo ti nalaing a manugangyo tapno malawlawagan ti amin." 

"Oy!" inwitwit ti baket. "Saanen a masapul. No awan aramidmo, sinukomo koma ida a dagus. Ala, inka iti babaim!" 

Agsao koma ni Gerry idi maibaskag ni Tata Andres iti ridaw. Ginandat ni Gerry ti agmano ngem inwalin ti lakay. 

"Awan anakko a babairo!" 

"'Tang, saanak a baba..."saan naituloy ni Gery ti ibagana ta sinippaw ti lakay.. 

"Saankan nga agrason!"Imbugtak ti lakay. "No maamuan da katugangam ti aramidmo, asinot' maibabain? Saan la a sika. Pati dakami, loko!" 

"Ngem, Tatang, awan ti kinapudnona dayta." 

"Ala, husto daytan, imballaet ni Nana Sintang. "Kababain no adda makangngeg a sabali." 

"Ni Lita, inang?"dinamag ni Gerry. 

Inayabanda ni Lita. 

"Dimo kabilen 'ta asawam, Gerry," imballaag ni Tata Andres idi asitgan ni Gerry ti asawana. 

"Laksidenka nga anak no sagidem," impangta ni Nana Sintang. 

"Tang, Nang, " naalumamay ti timek ni Gerry. "Awan ti pamkuatak a mangkabil iti manugangyo.Kayatko laeng iti makilinnawag." 

Kinita ni Tata Andres ni Lita. 

"Anakko," kinuna ti lakay, "iti sanguanan ti nalaing nga asawam, ibagam dagiti linoloko nga aramidna, saanka nga agamak. Siak ti mangpadso kenkuana no saktannaka." 

Minatmatan ni Gerry ti asawana. Ur-urayenna ti ibaga daytoy. 

"Rabakenyo, " inrugi ni Lita, "ti ammok, adda iti disko. Adda kadagiti gagayyemna. Ngem saan met gayam. Awan met ti maibagana a nangigasgastusanna ti sapulna. Pangip-ipananan ngarud? Nalawag, iti kulasisina," timbogen ti mata ni Lita. 

"Makitam! Makitam! Imbullad ni Nana Sintang. "Dika la mabain. Nagsingpetan 'ta asawam, lokoem pay!" 

"Kanayonda nga agkuyog iti kompdremi a nalaing nga agtsiks. Ammok, naaringanen." 

Adu dagiti agay-ayuyang iti panunot niGerry ngem awan simngaw a timekna. 

"'Nia di dika makasungbat?" kinuna ti lakay. 

"Husto ti atap 'ta manugangta." Kinuna ni Nana Sintang. "adda milagro nga ar-aramiden ti loko!" 

"Tang, Nang, saan a pudno ti atapyo. Awan babaik. Ken pulos a diakto gamden ti agbabai," sipapakumbaba ni Gerry a nagkuna."No maminsan, pabasolek 'ta manugangyo. Idi balasang pay, nakasalsalimetmet. Dayta ti galadna a nagduyosak. Ngem nagbalin a barayuboy. Tultuladenna dagiti kaarrubami. 'Nia ngarud, awan urnongmi. Diak libaken a dakkel ti sapulko. Sabali laeng ti sidelineko. Ngem agkurang. Napanunotko, kasano ngaruden ti masakbayan dagiti annakmi? Kasanodan no matayak?" 

"Ala, barayuboy no barayuboy 'ta asawam," inrason ni Nana Sintang," nainkalintegan kadi ti panagbabaim?" 

"Inang, diak pilawen ti panangikalinteganyo ken Lita. Tanda dayta ti panangipategyo kenkuana. Ngem nagusisakay' pay koma sakbay a kinedngandak." 

"Ania koma ti usisaenmi? Ti kinalaingmo?" 

Kinaut ni Gerry ti akinlikud a bulsana. Inruarna ti libreta de banko. Inyawatna ken ni Lita. 

"Umanay met ngatan a para lote ken balay dayta. " kinuna ni Gerry. "Urnongko dayta, saan a kas iti adda iti panunotmo." 

"K-kayatmo a sawen saan a pudno ti impadamag ni Mari Beth?" nayesngaw ni Lita. 

Immisem ni Gerry. Ammonan a ni Beth ti akin-aramid no apay a a pimmanaw ni Lita. Nagsarak dagitoy iti pasken nga inatendaran ni Lita ket impulongna daydi panagkuyogda ken Belen. 

"Nalabit a naipadamag ni Ma Beth iti pangkuyogmi ken ni Belen. Ni Belen ti akimbalay ti akarantayo. Nalaka iti panangtedna ta mapandanton nga agassawa sadiay Amerika." 

"Kayatmo a sawen, umalistayo iti pagabangan a balay?" 

Katawa ti insungbat ni Gerry. 

I. Ni Erpat 

KAYATKO ti agsurat iti sarita ken daniw, ngem pagbawalannak ni papangko. Tama kanon ti maysa a writer iti pamiliami. Isuna. Nineteen nga awards ti inawatna, karaman ti Palanca Awards. From poor to poorest kano dagiti Ilokano writers, isu madina kayat nga agbalinsak met a writer. Pinagbawalannak a sumurot iti tugotna. Madina kayat nga agbiagak a poor, huh? 

Ngem, dinak mapigilan iti kayatko a mapasamak iti biagko. Dinak mapigilan iti bukodko nga arapaap Ti idikdiktar ti bukodko a rikna. Biagko toy biagko ket siak a mismo ti mangaramid iti masakbayak. Di ba? 

Madikanto pulos makaadayo iti aniniwanko no surotennak, sangkakunana man. Ta aniaman kano a suratek ket naisanggir latta a kenkuana. Amangan no kunaento pay kano dagiti readers a saan a siak iti makin-aramid no di ket isu. Susme! 

Apay mettenen a kasta? Ayyuya, kasla ibawbawalna ti rightsko, di ba? Kalpasan a nasursurok ti prosody, syntax ken naliteg met bassit nga Iluko, pagbawalannak? 

Di na bale mettenen a maawagannak iti sukir nga anak, no maibilang a kinasukir iti diak panangayon iti kayatna. 

Kaya, awitko ita ti libro ni Reynaldo A. Duque a No Agsuratka iti Sarita. Immasidegak kenkuana a nakaidda iti folding bed iti sirok ti bayyabas iti likudan ti balaymi. Agbasbasa iti libro a The Random House Guide To Good Writing. Nabasakon dayta a sinurat ni Mitchell Ivers ti Random House, New York, New York. Nagadu iti nasursurok iti dayta a libro, nga ad-adda manenen iti ayatko nga agsurat. Ti agbalin a writer. Ta ania ngarud iti serbina a nakasursuroak no madi met nga i-apply, di ba? 

"Pa, kuna ni Reynaldo A. Duque itoy a librona nga awan kano pay ti sarita ti Iluko a nasurat iti biography. Kayatko a suraten." Kinunak, ngem napigilak toy dilak a mangibaga, a tapno malisiak ti anniwanna. O di ba? Nasken a mangaramidak met iti bukodko a dalan ti pagsuratan tapno adda met ti makuna a tugotko. Ngarud magnaak iti dalan a dipay nagnaan dagiti nalaing ken batidon iti Illuko Literature. 

Nauneg ti panagangesna a nangperreng kaniak bayat iti ibabangonna, sa nagsaltek dagiti matana kadagiti agluomen a bunga ti bayabas. Dakkel ti bagi ni papang iti tayagna a lima a feet ken walo nga inches. Ket no kasta a kudkodkudenna ti tuktokna uray no di nagatel, sa ket tumangad a ket adda la ketdi dakkel a pampanunotenna. Wenno kaguranak ket ngata aya, ta kastoy ti ugalina no adda iti madina kayat. 

"Saan a basta simple biography, pa, tay compilation of two or more biographies iti uneg ti maysa a short story." Kunak ta madi met la nga agtimeken, lima a minuton ti napalabas. 

"A, tranche de vie stories?" inyisemna. 

Ano 'yon? Madik ammo dayta nga imbagana a. Natamemeak. 

"Pangiserbiam?" 

"Makikontesak iti AMMA Foundation Literary Awards." 

Idi last year, madina ammo a nakisalipak iti daniw, inlibasko iti nangipaw-it ta madinanto met la kayat no maamoanna. Napalaranak a nangabak iti 3rd Prize iti Sulquiano Awards. 

"Kabaelam aya?" 

"Wen. Nakaipablisak mettenen iti komiks ken sarita ken salaysay iti Sirmata Magasin, Saringit Magasin, Tawid News/Magasin, Home Life Magazine, ken iti Bannawag Magazine." 

"Basaem ngarud ken adalem dagiti sarita ni Jim Thompson nga Oil Field Vignettes iti libro a First Fiction, An Anthology of the First Published Stories by Famous Writers. Ken wen, ti pay sarita a Four in 1984 iti Midweek Magazine ni Jose Lacaba. Dagidiay dagiti ehemplo ti tranche de vie stories wenno thumbnail biographies." 

Domingo ita. Isu a linamayak dagiti imbagana a basaek ket inadalko dagiti estilo, presentasion, istraktura ken dadduma pay a paset ti sarita. Dagitoy a talaga ti sapsapulek a sarita. Ket dinamagko ken ni angkelko no ania ti kayatna a sawen ti thumbnail biographies, ngem kunana ketdin a sangatangan kano a sarita, hmp! Isu a tinelepnoak ni ninong Bagnos, maysa met a nalaing a writer ket kunana a sangkataldiap a pakasaritaan ti biag. 

Madi met ket a nakaturpos iti kolehio ni papang. No apay a nalaing nga agsurat, siguro, ta regular fixture iti bulsana dagiti pocket books, sangkaigpilna dagiti libro ken magasin. Dagiti man professor ken instructor kadagiti nadumaduma a kolehio ken unibersidad iti siudad ti barkadana. Pasarayda umay ditoy balay. Pagsasaritaanda ti maipapan ti literatura. Wenno saan, awisenda ni papang iti Poetry Reading. 

"Madidak a tuladen a madi a nakaadal gapu iti kinakurapay. Ket sika, Jen," kunana kaniak iti naminsan, "kayatko nga agbalinka a propesora iti literature ta adda essemmo ditoy. Sika koma iti mangituloy ti arapaapko a madik a nagaw-at." 

Nga isu met ti arapaapko. 

II. Ni Hip-Hop 

LUNES. Apaglabasko pay laeng iti landok a gate, nagtibbayon ti barukongko. Ti ammok ket adda naiyaw-awan nga ambagel ditoy purokmi. Ngem, saan, ta adtoy 'toy kinaubingak ken kapurokak nga agsalsala iti pannagnana iti Ilokano Alley - maysa nga eskinita a mangkonektar ti Lower ken Upper St. John Hill. Adda baklaynna a radio cassette a kasta unay iti pigsa ti maipatpatayab a: Inuman na, inuman na!/ Pare ko tumagayka ka!/ Nananabik na lalamunan,/Naghihintay, nag-aabang... 

Nalagipko la ket ngarud 'tay billit a pampandanggera a nagumok iti burarawit ti bayog da papang iti amianan ti balayda idiay Narvacan. Kapada man toy kinaubingak ti pampandanggera nga agkulakulagtit nga agkankanta. Kumbaga, feeling guwapo, ngem looking gago! 

"Almond, 'panam?" kunak nga imbaniekes, ta ruamko no adda ti madik magustoan. 

"Dita kanto. Iti store da Jamie." Inkiddayna. 

Damagko a porpormaanna ket daytoy a tindera ni Nana Rosing. 

"Oks ba mare? Japorms, di ba ?" Kunana iti pormana. 

Saan a nasagaysay ti very dry ken atiddog a buokna a kinoloranna iti berde, bioleta, asul, puraw ken yellow. Nalagipko la ket ngarud ni Denies Rodman- ti bad boy a basketbolista ti NBA a nangiyuso ti multicolored hairdo. Tallotallo ti agsumbangir nga aritosna, ken adda pay ti aritos ti makimbaba a bibigna. Five feet isuna ngem, kuttong ken napussiaw, isu a kasla hanger ti polo ni Shaquille O'Neal ti yellow a long sleeves a pinarisannna ti kupas a maong, a kasla met pantalon ti sumo wrestler ta adda iti ngatoen dagiti tumenga ti zipper, ngem ketdi, binarikesenna iti scarf a napansinko itay insimpana. Nike Air ti sapatosna, ket susme, iti panagpaid ti angin ita nga agalassieten ti bigat a mapanak agiskul, naibuyog ti Sweet Honesty a perfumena! 

"Madika mabingi?" kunak ta dina pay la inkapsut ti baklayna ken agtultuloy latta nga agkulagkulagtit iti sangok. 

"Hip-hop ako mare! Niber a mabingi ti hip-hop, kool na kool a kaslaka adda idiay beach!" Inkidday na. 

Ket makakatkatusakon. Wenno pasusobak kamman, 'ya? 

"Dika agiskulen?" 

"Forget it. Terror dagiti titserko. Bianganda amin a hairdok"Sana inlaaw a pinasarunoan ti kanta iti radio cassette a: Anong paki mo, sa long hair ko!/ Anong paki mo, sa long hair ko...! 

Teachers enemy number one ket daytoy a mokong, kuna ni Babette a pannakaradio iti purok. 

Nakuneng ti utekna, kuna met ni Jamila a managdillaw, ta gapu kano iti kasusuop daytoy a hip-hop iti marijuana. 

"Oks ta sapatosmo a !" indillawko ta kasla size eight idinto ta size six koma ti para kenkuana? 

"Opkors naman, regalo ni ermat." 

Ni Nana Maring a labandera ti kunana nga inana. Masdaawak met ken nana ta dina maay-ayo a maibaon iti eskuwela daytoy a mokong, idinto ta damagko nga yut-utanganna ken ilablabaanna dagiti luho toy one and only nga anakda ken Tata Roger a natay kano gapu iti kinabartekna ta nasarakanda lattan a kutkutonen ti bangkayna iti sikigan ti Convention Center iti sirok dagiti marapait. 

"DHH ang aming tatak! Isinilang sa dugong hip-hop!/ Dito sa amin, maraming gumagamit,/di lang gumagamit nagnanakaw pati gamit! /Salot sa lipunan, hip-hop ng bayan!" Sintonado a chorous manipud iti dead end ti alley, tallo a kas ken ni mokong a nakaispaik pay dagiti buokda iti agkankantiaw ken Almond. 

"Hoy, mga CRIP na ang papangit! Animo'y asong marurungis!" inlaaw met ni Almond kada Dale
 
Agtawenakon iti uppat a pulo ket walo. Nalabit a diak koma pay nagteng ti kastoy a kasasaad ken pannakapnek iti biag no saanak a nagbalin a natibker iti pannubok. Pannubok a dandani nangikulbo ti arapaapko iti biag ken ti pamiliak. 

Diak koma natulongan dagiti tallo a kabsatko a nakagraduar iti kursoda: Ni Roland, maysa nga agriculture engineer ken agtartrabaho iti dakkel nga agri-farm sadiay Australia; ni James, maysa a computer engineer ken agtrabaho iti maysa a dakkel a kompania sadiay Subic Industrial Zone; ken ni Shekinah, nurse iti maysa nga ospital sadiay Saudi Arabia. 

Makuna a ti panagbalinko a maestra iti nangalut-ot ti pamiliami iti sangkasapulan-sangaapuyan a panagbiag a napan iti nagingin-awa bassit. 

Nasakit ti mapaay ken ayat. Ngem naragpatko ti arapaapko iti biag. Isu nga adda met nasam-it a bunga ti pannakapaay. 

Agis-iskuelaak pay laeng idi idiay University of Baguio... 

DAGITI laengen tuktok dagiti saleng ken eucalyptus ti madanon ti raya ti init. Nalamiisen ti aglawlaw a pugpug-awan ti pul-oy ti agpakpakadan a Nobiembre. Ngem awan pay ti panggepmi nga agawid ken ni Jason a kaayan-ayatko. No kastoy ngamin nga agpasiarkami pasaray urayenmi a kuddotennakamin ti angep sakamto agawid. 

Mabuyami iti sango Melvin Jones Grandstand dagiti pareha a naulimek a nakadalupisak iti berde a football ground ti Burnham Park kabayatan iti inkam panangkutim ti sangasupot a mani. 

Inawisnak iti inkam panagpagnapagna ket kinamangmi ti rebulto ni Aliguyon a nagbaklay iti ugsa iti sulina ti amianan-a-daya ti football ground. Nagtugawkami iti dalumpinas a bato a nangtallikud kadagiti natayengteng ti labagana a sabong ti dahlia. 

"Umadanin ti makatawen nga anibesario ti ayan-ayatta, Myrna," pinetpetanna ti kanigid a dakulapko sana inagkan iti namitlo. 

Nakariknaak iti bara a nagkarayam iti sibubukel a bagik ket pimmardas ti panagangesko. Saankon a marikna ti lamiis. 

"Kasano a selebraranta ti anibersariota?" Dinamagkon iti kalugarak ken kinaubingak a nobiok. 

Inawidna ti rupak, sana inaprosan. Nakipinnerrengak iti napaut. Ay, marunawak...! 

Idi pay la agis-iskuelakami iti Narvacan Catholic School, kraskon isuna. Nabayag met nga inur-urayko nga agdaton kaniak. Siguro, kunkunak man iti bagik, dinak ngata a type ta agpadakami a nagtaud iti nakurapay a pamilia. Ngem nagarem kaniak idi maikadua a tawenmin iti kolehio. Saksi ti rebulto ni Aliguyon ken dagiti nalalabaga a sabong ti dahlia iti panangsungbatko iti ayatna. 

"Adda koma kiddawek kenka iti inta panangselebrar ti agmakatawen nga anibersario ti ayan-ayatta." 

"Ania kadi dayta? No la ketdi kabaelak, itedko nga awan sawsawirna," kunak met a nangisadag ti ulok iti nabayog a barukongna. 

"Siak ngatan ti kararagsakan..." 

"No siak ti mangilibre kenka idiay Jollibee?" Inyagawko iti agtigtigerger a timekna. 

Pinerrengnak iti napaut kalpasan nga inyangadna ti rupak. Manulsulisog dagiti narimat a matana. Nalag-an ti panangawidna ti rupak sana inyarasaas ti kayatna a regalok kenkuana. 

Napakietak. Diak ninamnama a dayta ti kiddawenna. 

Inawidna manen ti ulok iti nabayog a barukongna. Mariknak ti aprosna iti ulok, namitlo a naipekkel ti dakulapna iti teltelko, sa kalpasanna nagay-ayam ti tangan ken tammudona iti kanigid a lapayagko. 

Kayatko iti kumayakay, ngem awan ti pigsak. Napigsa ti durog ti utekko a rumuk-at ngem saan nga agtignay dagiti takiagko ken sakak. Diak ammo no amak wenno panangiyalikaka iti bagik ti marikriknak. 

"No pudno nga ay-ayatennak, patgam koma ti kiddawko." Kinagatna pay iti apagapaman ti lapayagko iti panangiyarasaasna manen. 

Napakietak manen. Nakarkaron ti bara nga agkarkarayam iti bagik. Kasla aggurigorakon. Ngem adda ti simgar a dutdotko. 

"Ngem apay a dayta a banag...?" Kalpasan nga inangayko amin a pigsak a rimmuk-at iti arakopna. 

"Pangipaneknekam iti kinapudnom." 

"Agduaduaka kadi iti kinapudnok kenka?" 

"Saan. Ngem no itedmo ti kiddawko, ad-adda manen nga ipategka, nga ayatenka ta ammokton a nalaus ti panagayatmo kaniak. Nga itedmo amin ti pagragsakak..." 

DIAK makatagtagari a simmangpet iti kaserak. Nupay sinutildak manen dagiti kabordmetko iti inkam panagdeyt ken ni Jason, awan ti gaganaygayak a makiinnangaw kadakuada. Naynay a lastogko ti panagayat ni Jason. Ngem ita, kawaw ti panunotko. 

Dua kadagiti kabordmetkon ti mangiyang-angaw nga agawenda kaniak ni Jason. Madlaw ti kinadekket dagitoy a dua no sumarungkar ni Jason iti bording haus, ta pasaray isuda a mismon iti sumallabay iti nobiok. 

Uppatkami iti maysa a siled. Da Rowena ken Gina iti maysa a double deck bed. Ni Manang Evelyn a nadanonko a nakailad ken agbasbasa iti libro iti makinbaba ti sabali pay a double deck bed. Inyiladko. Ngem alusiisenak. Balikidak a balikid ken sennaay a sennaay. Riribukennak ti kiddaw ni Jason! 

Dinillawnak ni ManangEvelyn. Diak a makatimek. Rumbeng ngata nga ibagak ti pakariribukak? Duduakamin iti siled. Rimuar dagiti dua a kaduami. 

"Nagapakayo ken Jason?" 

"Saan manang.,.." 

"'Pay 'garud a kasla mariribukanka?" 

Napaturedak a nagpudno. 

Napasakuntip. Kinamangna ti silulukat a tawa. Patiek a buyaenna ti kasalengan a Forbes Park a dayaen ti Engineer's Hill. 

"Dimon ited!" Kinunana iti nadagsen a timek idi nagpusipos. 

Graduating iti B.S. in Psychology iti UP College of Baguio ni Manang Evelyn. Kadakami amin a borders, isu ti manang a pagpatulonganmi kadagiti amin a parikutmi. Sidadaan met a tumulong 'toy Ilokana a Novo Vizcayana. 

"Amangan no guraennak, manang..." 

"No pudno nga ay-ayatennaka, di agkiddaw iti pakadadaelam." 

Diak latta makatimek. 

"Kasanon no agbunga ti aramidenyo? Laglagipem koma dagiti mangnamnama a dadakkelmo ken kakabasatmo iti inka panagturpos." Nadagsen latta ti timekna. 

Simmakay ni lagip iti mugingko: Ni Tatang, ni inang...kakaasida a makisiksikka ken makiraraep iti ayatda nga adda ti ipatulodda a kuarta kaniak. Sangkakelleng laeng a battit ti taltalonenda isu a nagawatda pay iti sabali a talonenda. Insursuratda ti rigatda a mangdengdengngep iti naidalamadam a nisnis wenno ti anguyob kadagiti tarindanum ken rarasada. Parbangonenda iti rumuar ken ipuyatanda no tiempo iti panagtatabako ken panagmumula iti kapas. Inut ti amin nga inut. Salimetmet ti amin a salimetmet. Ni saanda kano pay nga agsida iti karne wenno ikan ta ipaw-itda la kanon kaniak ta diak kano umap-apal. Dagiti kakabsatko, itedda met amin a masapulanda kaniak ta mangnamnamada a tulongakto ida iti inda panagiskuela...Ay, saan! Saanko kayaten ida a lagipen! Saanen! Naganug-ogakon. 

Nariknak ti arakop ni Manang Evelyn. "Dimo maipagpannakkel ti kinataom kenkuana ken iti sabali a tao no naalanan 'ta kinabirhenmo. No patgam iti maminsan, kanayonenna dayta. No agsikogka kasanon? Saan laeng a siksika ti mapaay, no dipay ket da tatang ken nanangmo ken dagiti kakabsatmo... 

NAGKIRIRING ti telepono. Ni Gina ti simmungbat. 

"Myrna, para kenka." 

Inawatko ti telepono. Ni Jason. 

"Inton bigat, wen?" 

"Awan kadin ti sabali a kiddawem a saan a dayta?" Mapilpilitak a simmungbat. 

"Natural laengen ti agayan-ayat dayta a banag kadagitoy nga aldaw. Dika madanagan, dika baybay-an. Adda insaganak a tabletas a tomarem, napigsa kano. 

Natangadko ti asul a bobeda iti salas. 

"Sige, awagankanto manen no bigat," imbabanan ti telepono. 

Immawag nga agpaysu iti kabigatanna ken agur-urayen daytoy iti Melvin Jones Grandstand. Alas singko iti malem segun ti relo iti punguapunguak. 

Sakbay a rimuarak, nairut ti panangpekkel ni Manang Evelyn iti kanigid nga abagak. 

"Kabaelam dayta. Imulam iti panunotmo a natibkerka" 

Tung-ed laeng ti insungbatko. 

Tung-ed ken isem ti impasabat ni Jason kaniak. Pinetpetanna a dagus ti kanawan a dakulapko. Napankami nagtugaw iti karuotan a pangurayanmi kano iti isisipngetna sakamto agpatpatnag iti maysa nga otel. 

Apagtugawmi pay laeng iti karuotan idi iruarna iti bulsa ti diaketn
  
kasla ita, adda nangngegko a sangkabassit a karasakas iti ruar, a nalabit nalukot manen a diario a naipalapal iti uneg ti arubayan, nakariingakon. Nasugpet pay la dagiti matak ngem babaen iti nakudrep a lampshade, makitkitak ti nalukaisan a pakabuklan ti maris daga a bagi a nakaidda iti abayko. Nakatalikud kaniak. 

Nakariknaak manen iti pudot a nagkarayam iti kaunggak. Ngem awan maaramidak ita. Ammok a nabannog daytoy kaab-abayko idi rabii... ta pinilitko a pinamitlomi. Goshhhh! I was so horny last night! 

Minatmatak manen ti di agkutkuti a maris daga a bagi iti abayko. Nalukaisan. Awan makitak a taba wenno sobra a lasag iti pammagina. Magustuak la unay ti panagbagbagina. Napusek ket mabsog la unay ti aminko no aginnayatkami. Oh, my gosh! Nalabit a bunga iti kanayon a panagek-eksersisiona iti binigat. Ta mayat man wenno madi, masapul a mapan iti Physical Trainingda iti alas sais iti binigat agingga iti alas siete. Kameng iti US Army ni Rodel, daytoy lalaki a kaab-abayna ita, iti kamana. 

Uray siak, iti tawenko a 32, kasapulak met ti kanayon nga ag-aerobics. Dayta ti maysa a pakakumikumak no aggapuak iti trabahok. Mapanak iti gym. Isu nga uray nalukay koman dagiti laslasagko, kaslaak pay la aglanglanga nga agtawen la iti sumurok beinte ta tartaraknek ti bagik! Iti sarming iti bobeda ti kuarto, makitak ti nagabay a pammagimi a kasla nabaked a poste ti elektrisidad a nayabay iti nauklapan a lambaan. Ngem uray pugot daytoy a lalaki, awan makaartap ti panangipategko kenkuana! 

Naggunay ni Rodel a nagballikid. Naragsakanak ta amangan no kiddawenna manen a.... Oh, God! Sinangonak ngem agkikidem. Hmp! Napamisuotak ta ammok a matmaturog pay laeng. Santo la agriing no mangngegna ti agsasaruno a kiriring ti alarm clock iti sirok ti lampshade iti uluananna. Kinitak ti oras iti alarm clock, agalas singko pay laeng iti agsapa. Santo la agkiriring inton alas singko media. Saanakon a makaturog. No ipilitko pay ti maturog, diakton makariing sakbay nga innak agtrabaho iti alas siete media. Mangrugiak nga agubra iti alas otso kinse ken agaw-awidak iti alas kuatro media no awan unay pasientemi. Maysaak a nars idiay Altus South Medical Center. Ditoy Lawton ti yan ti apartmentko, a tarus metten ni Rodel. Agarup kuarentay singko minutos a manehuek agingga iti pagubraak. Ket amangan no maladawakton no masobraak ti mairidep. Diak met ngarud naibaga ken ni Rodel a riingennak. Ta ammona a no nakaiddaak pay laeng sakbay a mapan agPT, day offak no kua iti ospital. 

Nagpanunotak. Minatmatak manen ti pammagi ni Rodel a nakasikig a nangsango kaniak. Ad-adda a bimmara ti riknak idi impababak ti panagkitak kenkuana. Iti nagbaetan dagiti napusek a lupluppona, uray awan pay awag ti soldado nga aywanna nga alert notice a mapan koma sadiay Afghanistan, uray nakakumeg a kasla lamminen, kasla sisasagana a rumkuas latta ti langana a mangbagkat iti duffle bagna no kasapulan. Gosh! Napasennaayak. Inin-inayadko nga inabbongan iti blanket ti lamo a pammagina, manipud kadagiti gurongna agingga kadagiti abagana. Nalamiis pay la ti panawen. Apagleppas la ti spring break dagiti ubbing nga agad-adal. 

Nagpanunotak. Innak sa agdigosen tapno masebseban ti riknak, kinunak iti bagik ngem napanunotko ti agidda pay laeng. Sayang ti natda pay nga oras agingga nga innakto agubra. Nagin-iniyadak a nangiplastar ti punganko tapno saan a malukag ni Rodel a mannarimaan pay la ti urokna. Nagballikidak tapno sanguek isuna. Mariknak ti bara dagiti angesna. Managurok ni Rodel ta uray nakasikig, agurok latta. Napigsa pay ti urokna ta no labsen ti agsao, kunam la no timpagenna dagiti diding ngem saan a dayta ti makalapped tapno bumaaw ti panangipategko kenkuana. Ipatpategko daytoy a lalaki! Kinapudnona, isu ti immuna a lalaki nga inapresiarko la unay. A nangisaldaak iti aminko, ti biagko.... ti masakbayak! Wen, ipatpategko la unay! Oh, my goshhh! 

Bayat ti panagpalpaldagko, miningmingak dagiti rimtab a naganus a barbas iti rupana. Ammok a saan a ti langa ti naamo a rupana ti nakaatrakarak idi damomi ti agkita no di ket ti panagar-aruat ken ti panaggungunayna. Ken ti kinaintelehentena. Wen, no siak la a maysa, saan a gagangay a lalaki daytoy a Rodel ti panagkunak. Abusman pay ta makabsog dagiti aprosna uray no saan a tiempo ti innayat, nabagas pay ti isipna. Adda lalaingna. Ammona pay ti agsurat iti piksion nga istoria. Adda impabasana kaniak a nobelana nga impablaak ti Bannawag ngem kaluksawko unay a basaen ket diak intuloy. Ta diak ammo ta kagurak la unay da Cherry Mae ken ni Briggite a characterna iti nobelana. Nagab-abak kano payen kadagiti pasalip iti Iluko a daniw ken short story! Gosh! 

Immuna a naam-ammok ni Rodel iti Internet. Iti Tagalog Chatroom ti America On Line wenno AOL. Ti kalatakan ken kadaklan nga Internet Provider ditoy Amerika. SgtPhil ti handlena wenno screennamena idinto a LovelyPnay met kaniak. Hi-hi-hi... Nakakatkatawa ta ti la adda a mayip-ipan nga screenname, aya? Addaak idi iti chatroom a makikichat kadagiti am-ammok a nabayagen a chatter a kas kaniak idi kellaat nga adda naghello iti screennameko. Sinungbatak met iti hello ket kalpasanna, pinasaruanna ti nagsaludsod iti ASL wenno Age, Sex ken Location. Nagulbodak ket sinungbatak a beinte 26 ti tawenko uray no iti kinapudnona ket 32, female ken idiay Florida ti lokasionko uray no addaak met iti Oklahoma. Pinasarunuanna manen iti saludsod no adda asawakon wenno awan pay. Manen, kas kaaduanna iti internet a di agsasao iti kinapudno, inulbodko manen isuna. Imbagak nga awan pay asawak uray no diborsiadaakon iti tallo a tawen ngem awanan iti anak. Imbagana manen no mabalin nga agkitakami iti personal. Sakbay a sinungbatak, dinamagko met iti ASLna. Imbagana a 36, male, Oklahoma. Kaslaak la naikuleng idi nabasak iti monitor ti kompiuterko ti Oklahoma a lokasionna ket dinamagko no ania a lugar ti Oklahoma ti yanna. Imbagana nga adda iti Lawton, maysa isuna a kameng ti U.S. Army a destino iti Fort Sill! Oh, my gosh! Nakunak idi ta agassideg ti lugar a yanmi ta kinapudnona, addaak iti Altus, Oklahoma, agarup dose la a milia manipud iti yanna a Lawton! Kanayonak a mapmapan sadiay Lawton ken Fort Sill a mapan agshopping iti Mall wenno iti PX. 

Maymaysaak nga agbibiag iti apartmentko ta nakidiborsioakon kadaydi managseloso a puraw nga asawak a retirado a kameng ti Air Force idiay Altus! Gapu iti dayta, diak ammo ta impamaysakon ti nakipatang kenkuana iti chatroom. Madamdama pay dinamagna no innodtoy sadiay Florida ti yanko ta umaynak kano biroken. Iti diak ammo a rason ta mariknak nga agsasao iti kinapudno isuna, impudnokon a taga Oklahomaak met ken Sylvia ti pudno a naganko ngem diak imbaga a taga Altusak. Idi kuan, nag-Instant Message kaniak ket inimbitarannak iti Private Room iti internet, napanak met simmurot kenkuana ket ditan a nagsarsaritakami iti ruar ti chatroom. Nupay agarup tallo pulo ngata a minutos a panagchachatmi iti private room, diak impudpudno ti kinaasinok laksid ti yanko nga Oklahoma, nagan ken ti pudno nga edadko a 32. Ken impudnok pay nga asidegak iti Lawton/Fort Sill a yanna. Impudnona met a Rodel ti pudno a naganna a saan ketdi a Phil. Impudnona pay a De Leon ti apelyidona a dati a taga Ilokos. Gapu ta naamirisko ti kinapudno dagiti sasawenna, impudnok metten ti Sylvia Macaraeg a pudno a nagan ken apelyidok ken ti lugar a naggapuak sadiay Filipinas a Sison, Pangasinan. Nagsarsaritakami iti Iluko agingga a kinunana nga apresiarenna la unay no makipag-eyeballak (makipagkita iti personal) kenkuana iti maysa a restoran iti Lawton. Imbagana ti lugar. Iti diak ammo a rason, nayatak manen ket iti sumuno a weekend, iti alas tres - malem ti Sabado (awan trabahok iti weekend), nagkitakami iti Seoul Restaurant and Karaoke Bar iti Fort Sill Boulevard iti siudad ti Lawton: 

Adu bassiten ti tao iti restoran idi simrekak. Uray panipngeten ta napusasaw ti gangat dagiti timmirad a bombilia a naipasusuon iti kasla ulo ti dragon a cha
McDonalds ti Waipahu ti nakaangayan itay aldaw ti pasken a para kadagiti ubbing ngem iti balayyo iti Village Park met ti pakaangayan ti tinnipon dagiti nataengan iti dayta a sumipnget. Malaksid iti nataenganen nga agassawa a kaarrubam, dikan nagawis kadagiti dadduma nga am-ammom ta impagarupmo nga adun ti awis ni lakaymo a kaubraanna. Ngem ni met la Lito gayam ti awisna a timmabuno iti balayyo. Inyam-ammonaka ni lakaymo ken ni Lito kabayatan ti naragsak a panagitanguap-panangbekbekkelda kadagiti basoda a pagtiptipliakan ti arak a kaaduaanna ti San Miguel a lako idiay Kalihi a paborito ni lakaymo nga inumen. 

No dika mariro, duan a kuatro-kantos a bote ti nagawanganda. Iti panagkitam ken ni Lito, kasla di pay naulaw idinto nga agkurkuridemdemen ni lakaymo iti bartekna. Kadagidi a gundaway, masansan a matiltiliwam ni Lito a nairut a mangbuybuya kenka aglalo no agrukobka a mangidasar kadagiti binarbekium a bagbagis, piniritom a tilapia wenno inadobo a karne ti pato a pulotanda iti lamesita iti sanguananda. Ngem ikagumaam a yapput ti dakulapmo iti babaen ti tengngedmo ta yalikakam a makitana ti puon ti nabaknang a barukongmo. Rumbeng koma a karurodmo ni Lito ta mabasam ti kayat nga ibuksilan dagiti napigket nga ikikitana kenka. Ngem dimo maawatan ti nakemmo ta dimo maaramid. Kasla kaay-ayom pay ketdi ti kaaddana ken naglag-an ti riknam kenkuana! 

Adalemen ti rabii idi agpakada ni Lito. Nariknam a dina pay koma kayat ti agawid ngem nagilad met ngaminen ni lakaymo a kain-inumna iti sopa. Napalalo idi a bainmo ta saanna koma a rumbeng a turogan ti sangailina. Ngem napanunotmo a nataltalged ti riknam a matmaturogen ta nagbisiabisiag manen gapu iti ulawna. Naimbag ta nasapa a nagawid dagiti dadduma a bisitayo. Nagpadispensarka ken Lito iti kinakersang ti ugali ni lakaymo: 

"Dispensaremon, L-Lito, kasta ti ugalina no aglabes ti mainumna. Nalaka nga agpungtot santo matublak. Ta uray siak nga asawana, u-urokannak pay uray adda yar-arasaasko kenkuana..." kinunam ngem limmabbasitka a dagus idi maanagmo a saan koma a rumbeng a sinaom ti kasdiay. 

Kasla nabuttuonan dagiti dapan ni Lito idi rumuar iti ridaw. Nadlawmo a kasla adda bileg a mangigawgawid kenkuana tapno agbati pay. Nakadumog a kasla pilpilienna ti baddekenna nupay narangrang ti bombilia ti kongkreto nga agdan. Intulodmo iti inaladanyo pambaram nga itangep ti ruangan. Nauuneg dagiti angesna bayat ti panangsarunom kenkuana a bimmaba. 

Awan arimekmekna a rimuar iti inaladan. Iserram koman ti rikep ti ruangan idi taliawennaka. Nagsabat dagiti matayo. Nadlawmo nga dda iparparipiripna! 

"A-Adda kadi n-nalipatam, Lito?" dayta ti naarikapmo a sinaludsod a nagtigergeran pay ti timekmo. Kasla ngamin marunawka iti makalunag a perrengna. 

Nainayad a wingiwing ti insungbat ni Lito a bulon ti panangiggemna iti imam a nakakapet iti rikep ti ruangan. Naklaatka. Kasla nasinit ti imam ket ginutadmo samo kinusilapan. Bastos! Pagsasawam koma ngem awan met simngaw a timekmo. Namrayam laengen ti timmaray nga immuli iti balayyo samo met la siniripsirip isuna iti likudan ti kurtina iti jalousie a tawa agingga a limmugan iti kotsena a pimmanaw. 

Impagarupmo no daydin ti maudi a panagkitayo ken ni Lito. Ngem nagbiddutka. Nasdaawka laengen idi napasungadam ida ken ni Bert a nagsaruno a nagparking iti sanguanan ti balayyo iti sumuno a malem. Dimo napupuotan ti bagim a simrek iti kuarto samo sinirigsirig ti langam iti sarming kalpasan a pinulagidam ti lipstik dagiti bibigmo. 

Naragsak ti gungunay ni lakaymo a nakaaklili iti dua a bote ti San Miguel a limmaem idinto a naliday ni Lito iti panagkitam. Ilikliklikna pay dagiti matana kenka. Ngem awan pulos mariknam a gura kenkuana iti inaramidna kenka iti napalabas a rabii. 

Nagpaala a dagus ni lakaymo kenka iti baso ken ice apaman a nakatugawda iti sopa. Nariknam a nadekket ni Bert ken ni Lito ta mabuyoganna ni lakaymo iti bisiona nga aginum. Nupay ha'ole ni lakaymo, nadlawmo a dina unay karget a kadkadua dagiti padana a puraw ta dagiti kadaraam a Pinoy a kas ken Lito ti magusgustuanna unay a kainuman. Ngem nalabes unay ti panagin-inumna a nabayagen a puor ti kararuam! 

Bisio a mitsa iti dandani kanayon a diyo panagkinnawaatan. Kas kadaydi tumengga't rabiin a kasangay ni Junior, a kaadda ni Lito a nagsinnungbatkayo. Napalalo a bainmo idi ken Lito ta nagbisiabisiag ni Bert ket inramramanna pay a nasipat ti anakyo nga ub-ubbaem. Ti panangsipsipatna iti awan pay nakemna nga anakyo ti dimo la unay kayat nga aramidna no mabartek. Nakapungtotka ket iniriakam a pinagsasawan. Nagballatek ti suronna kenka ket linayatannaka ngem alisto ni Lito a nangrakep iti nabarteken nga asawam. 

Pinalagipam ni Lito idi naguroken ni Bert: "D-Dimonton uliten ti inaramidmo a pananganawa kenkuana, Lito, ta amangan no a-agsuspetsa iti 

d-dakes. Nupay kasta, pagyamanak iti panangkanunongmo kaniak, 

k-kadakami... Ngem delikado no agballatek ti bartekna kenka. Dimo pay am-ammo ti pudno nga ugalina. No mapaguram, ammok a mapukawmo ti trabahom. Isu ti kapatasmo ket kabaelannaka a paikkat a kas iti inaramidna kadagiti dadduma a lumablaban kenkuana. Ammok dayta ta mabasbasak dagiti rekomendasionna no kasta nga adda paikkatna. Napigsa ti kapetna iti ngato..." 

Saanen a naidaw-as ni Lito iti balayyo manipud iti daydi a sardam. 

Saan metten a nadakdakamat ni lakaymo a kas iti dati no sumangsangpet a nakainum, Nagatapka a pinaikkaten ni Lito. Nakariknaka iti apagapaman a sennaay. 

Ngem naklaatka idi inawagannaka iti telepono maysa a nasapa a malem. 

Nupay adda immapon a buteng iti kaunggam, nakariknaka iti apagapaman a talingenngen ta naammuam a natalged ken adda pay laeng iti dati a trabahona iti konstraksion. Ngem napanunotmo a naalas daytoy a panangawagna kenka. Awan met ketdi sinasaona a dimo nagustuan ta kinomustanakayo laeng ken ni Junior ngem nagdanagka ta amangan no maduktalan ni Bert! Tapno dinton uliten ni Lito ti yaawagna, impakaammom kenkuana a nakakabit ti linia ti telepono iti de-password a kompiuter ni lakaymo nga awtomatiko nga agirekord iti kanito a maadaw ti awditibo. Impakaasim a dinanton uliten ti umawag. Dimo maawatan idi ti riknam ngem indawatmo ti pannakaawatna iti sasaadem. 

Tinungpal ni Lito ti dawatmo ngem dimo ninamnama a nakarkaron a nakabutbuteng ti simmaruno nga inaramidna: Kapatpaturogmo ni Junior iti daydi a naladaw a bigat iti nakangngegka iti katok iti ridaw. Impagarupmo a dagiti manen mamalaybalay a mangikaskasaba iti biblia ngem nagkuy-os pay ti angesmo idi maikuadro ni Lito iti ridaw! Agat-angot iti arak ngem awan nariknam a panagbuteng. Timrem ketdi dagiti napigket a ling-et iti mugingmo ket urayka la nagpigerger a nangiwaras ti panagkitam iti aglawlaw. Ngem dimo pinastrek! 

"P-Pakawanennak ngem kasla ngamin makitkitak a kanayon a saksaktannaka ni Ma'ng Bert..." inrasonna idi sinidirmo a di rumbeng nga immay iti uneg ti inaladanyo nga awan ti asawam. 

Napaangeska iti nauneg. Ngem awan gura a nangkibur iti kaunggam iti dayta a kanito a kaadda ni Lito iti balayyo. Kasla ketdi nasiglot ti dilam. 

Inkarigatam a linabanan ti dimo maawatan a rimkuas a mariknam: "Awan ti makagapu tapno maasika iti panangdusdusa ni Bert kaniak," insungbatmo. "Dinak kapkapin-ano tapno isakitnak. Ken maysa pay, ania man nga aramiden ni Bert kaniak, naruamakon. Liman a tawenmi a nagdenna ket awanen aniamanna kaniak... rumbeng laeng nga anusak a pagiddaan ti kama a nakaigalutak..." 

Nagtimek ni Lito idi a bulon ti panangperrengna kenka iti napaut. Binasam ti ikikitana ket naibuksilam ti kayatna a mapasamak ngem inridismo iti kaunggam a saan a mabalin! Agsaoka koma manen idi ngem isu metten ti panagpakadana. Nariknam a nadagsen ti barukongna a pimmanaw ngem nangibati iti maysa a narikut a banag a nakaburiboram... 

Wen, ta sakbay a timmallikud, impudno ni Lito nga ay-ayatennaka! Nga ipatpategnaka iti laksid ti kaaddan iti asawam! Dagidi a balikasna ket nayarigmo a kas nabaneg<
  
panayagen - lima kadapan ket uppat ngata a pulgada; napudaw ken nasippukel ti pammagina nga ipaspasimudaag ti arin-kipeten a pagat-ngatuen-iti-tumeng a velvet a nangisit a bestidana. Numan pay nakadalungdong iti nangisit met a seda, madlaw ti tayengteng-ti-ngisit a pagat-abaga a buokna. Nakaabaday daytoy iti maris-daga a lalat a shoulder bag ken nakaaklili iti sumilap-a-nangisit a tela a kaarngi ti bestidana a nalabit kagayna. Apaman a nakadanon iti tengga ti estribo, inwarasna ti panagkitana kadagiti bakante a tugaw. Ngem saan a napan nagtugaw kadagiti adu a bakante. Napan nakikatugaw daytoy ken ni Kabo Joshua Borromeo iti pangtallo-katao a tugaw iti maikadua a tugaw manipud iti likudan ti lugan. Iti panagtugaw ti babai, saan a nailaksid iti natadem nga imutektek ti kabo ti pannakalesles ti gayadan ti bestidana agingga iti gudua dagiti napudaw a luppona. Napatilmon ti agkabanuag a soldado. 

Nasdaaw ni Kabo Borromeo no apay a nakikatugaw daytoy a babai kenkuana idinto a kalawakaw dagiti agsasaruno a tugawan iti likud. Ken maysa pay, narusanger ti langana ta gapgapuna sadiay Mindanao a mapan bumakasion idiay Ilocos a lugarda. Saan a maamak ti babai kenkuana? Wenno marugit ta naangdoden ti timmigre a lupot a unipormena ta di pay nagsuksukat nanipud pimmanaw sadiay Zamboanga City idi kalman. Daytoy ti umuna a panagbakasionna sipud pay naipatulod ti batalionda sadiay Mindanao dua a tawenen ti napalabas. Nairana nga aldaw pay ita dagiti natay. 

Iti panagtaray manen ti lugan, naikayab ti dalungdong ti babai ngem nasippawna (nadingkalna ti abaga ti soldado) sana met la implastar nga indalungdong. Siniglotna ti dua a suli ti dalungdong iti babaen ti gimmatas a timidna. 

Pinarimriman a kinita ni Kabo Borromeo ti babai a kaab-abayna. Iti pattana, in-inauna laeng ngata daytoy a babai iti maysa wenno dua a tawen iti edadna a beinte dos. Nasapa ngata a nabalo? naisipna. Ta nakamangisit daytoy. Di pay unay siguro nabayag a pimmusay ti asawana. No pudno ti patta ti soldado, naganus a nabalo daytoy a babai. Sayang no di nalapsat. Natangsit dagiti barukongna, kasla agandap ti teltel, tengnged, ken taktakiagna a karkarayaman dagiti napipino a muldot. 

Ngem no kitaem ti kimmampuso a rupana, nakalidliday dagiti matana: nalawag a makita pay laeng dagiti lemma ti liday gapu iti ladingit a nagpasaranna? Gapu itoy, kunam la no sumuroken a beinte singko ti edadna. 

Sakbay a limmugan ti babai, makumikom itay ni Kabo Borromeo a mangpampanunot kadagiti sangpetanna: nagannak ken kakabsatna aglalo la unay ken ni Salome, daydi napukaw a kaayan-ayatna. Kaayan-ayatna a dina pay naagekan piman. Wenno narakep la koma. Kasano ngamin ket agkalugaranda sa nareppetda iti nadalus a kababalin. Dimmakkelda iti talon sada inrapin iti nagkolehio ngem saan a nadaeran piman dagiti dadakkelda iti kadagsen iti gastuen isu a simrek laengen a soldado idi nag-Martial Law. Apagturposda iti basic training idi dagus a naipatulodda sadiay Mindanao a di man la nakaawid a nakapagpakada a nasayaat kadagiti napapateg kenkuana. Wen, akuenna, dina man la naunggo wenno narakep la koma ti kaayan-ayatna. Iggem laeng iti ima. Ngem ketdi bayat ti kaaddana idiay Mindanao, nagtultuloy ti annayas ti panagsinsinnuratda ket dita a nakaammuanna nga iti laksid ti rigat ti biag, nakatuloy met laeng a nakaadal ket dandani kano metten agturpos iti kinamaestra. Ngem iti di unay nabayag, kellaat lattan a naguped ti kommunikasionda. Nalagipna daydi insurat ni amangna naminsan: "Dika lumlumdaang, barok, ta kasingin san ti panagprogreso ti kinatao ti pannakarakrak ti napintas nga ugali." Ket kadagiti simmaruno a surat ni amangna, naammuanna nga addan sabali a kaayan-ayat ni Salome nga opisial kano ti ROTC iti eskuelaanda. Ngem saan ketdi a nagrebelde ti riknana. Nagtalinaed a manakman. Saan a nagpaisungsong kadagiti padana a soldado a makuna a 'mahilig iti chicks' aglalo no mapanda ag-rest and recreation no kua sadiay siudad ti Zamboanga. Namimpinsan laeng a simrek iti night club. Ngem soda ti ininumna. Kutonen 'ta boksitmo, loklokuen idi dagidi kakaduana ngem dina inkaskaso ta kagurana ti angot ti arak. Liniklikanna ti makasursuro nga aginum. Uray agsigarilio, kagurana la unay. Di met naimut a gumastos ngem kagurana dagita a bisio. Inggubetna ketdi ti panangyalikakana iti bagina iti pagbabakalan babaen iti panangilansana iti diding ti aminna nga isu, ni Kabo Borromeo, a nupay naggapu laeng iti nakakurkurapay a kasasaad ket maysa met a mapagtalkan a soldado a mangsalaknib iti turay ti pagilian! Amin a padas a nagpasaranna iti pagbabakalan, indulinna amin iti lansad ti barukongna dagiti umno ken pagimbagan a wagas tapno mayadayo iti desgrasia. Ta ammona a no asideg ti desgrasia kenkuana, a kas kadagiti dadduma, adayo a maannongna ti sinapataanna a responsibilidad. Maupay la ketdi ti turay a mangnamnama iti pannakasalaknib ti pagilian. Numuna ta adu ti parikut ti pagilian. No saan a malapdan dagiti panggep ti MNLF, madadael la ketdi ti nalamuyot a panagtaray ti turay ken madadael met ti linak ken kappia dagiti umili. Dayta laeng ti maipannakkelna ita a gapuanan. Pannakidangadang kontra kadagiti dakes ti panggepna a tattao wenno tignay a laban iti turay! Iti panunotna, naganas ti makidangadang no la ket pagimbagan ti sapasap ti makagapu. Ta imbilangna payen dagiti nagduduma nga ikkis dagiti igam a kas maysa a nasam-it nga ayug ti makapikapik a sonata. 

Dagita ti pampanunotenna itay ngem itan, nalipatannan ti lugar a sangpetanna. Inagawen daytoy a babai ti amin a panunotna. Numuna ta no pannakidangadang laban kadagiti kastoy a banag - maipapan iti babai, pulos nga awan padasna! 

Dimmenden nga immapiring iti abay ti tawa ti lugan ta amakenna a maipit wenno madingkalna ti kaab-abayna a babai. Inipigna pay a naimbag ti armalaitna iti nagbaetan dagiti tumengna ta amkenna a matulidan ti luppo ti babai no agkurba ti lugan. Dina maawatan ti riknana ta kasla mabain a makidenna iti daytoy a babai. Aglalo itan ta sumuksuknor iti kaungganna ti immilang-ilang a bangbanglo ti kaab-abayna a kasla mangiduron kenkuana tapno agbain wenno kumayakay. 

Naulimek ti babai iti abayna. Nalinteg ti panagtugaw daytoy. Nakaparabaw dagiti nagtinnaklub a dakulapna iti rabaw ti bag a saksaklotenna. Nakaturong ti imatangna iti sanguanan a kasna la makitkita ti dalan a pampanurnoren ti napegges a lugan nupay mapput ti panagkitana kadagiti ulo dagiti akin-sango a pasahero ken ti pagna-a-pagna a konduktor nga agibumbunong iti tiket. Madamdama pay, addan ti konduktor iti abayda. 

Inamad ti konduktor no papanan ti babai sana pinasarunuan iti napigket nga isem. Nagtagalog ti babai: "Sa San Nicolas po ako..." 

Nakasamsam-it ti timek ti babai a kasla namagbukar iti rikna ni Kabo Borromeo. Iti panangdengngegna, nasamsam-it nga amang ngem ti malagipna a boses daydi kaayan-ayatna. Saan la a nasamsam-it ti timekna, nataytayag ken nalaplapsat pay nga amang! Sus, ginoo! a kas pagsasao ti taga-Ilo-ilo a kasoldaduanna. 

"Pangasinan, 'ding?" inulit ti konduktor a kasna la pagbayagen ti panagsaritada. San Nicolas, Ilocos Norte, a, ta di met malabsan 'toy trakmo ti San Nicolas, Pangasinan... Shit! indayamudom ni Kabo Borromeo a kasla agimon. 

"San Nicolas, sa Ilocos..." Inlawlawag ti babai. 

Kinusilapan ti kabo ti konduktor ket dagusna a linnuttokan ti maris-makopa a tiket. Sa daras a nagpasango. 

Idi nakapanawen ti konduktor, pinarimriman a kinita ti kabo ti babai. Panggalan sa, naisipna. Nalagipna a limmugan itay sadiay Novaliches. Addadan iti beddeng ti Pampanga. Ania ti mapanna aramiden sadiay San Nicolas? Ah, nalabit, sadiay ti nakaikamanganna... 

Idi nagsubli ti konduktor, inyawatna ti tiket iti babai. Apaman a nabinsir ti babai ti gatad ti pletena, linettetna a linukatan saklotna a bag ket naisikilna manen ti soldado. Kas itay immuna, saan a nagpadispensar ti babai, ni timmaliaw la koma - saan. Ngem di inawat ti konduktor ti pletena. Agsublinto kano inton madamdama nga a
Ania? Kayatnak nga umay kitaen? Ania a gapu? 

Naamuam ti pudno a naganko. Wen, dayta ti kumpleto a naganko. Kules Gakal. Ha-ha-ha. Pasado mayor iti daytoy nga ili ti Santo Ninio. Kunada man a siak ti kabaknangan ken kalatakan a parsua ditoy a deppaar. Ken maysa pay a pagbutbutnga.... Ahhhh.... Ti la maisawsawangkon. Ania ti maipaayko kenka lalaki? Ha? Umayka la pumasiar? Hmmm... 

Nakitam kadin daytoy a lugar? Ti pakabuklan daytoy nasulinek nga ili? Napintas met bassit a lugar. Ngem nagasatka ta saan unay a narungsot ti panawen ita! Adda panawen a dalapusen ti nadawel a panawen daytoy a lugar. Ngen saan a nairana ita dagiti agsasanggala a bagyo. Ngem no awan koma dagita a nabasa a panawen, anian koman a bara ti klima ta kasla agpasusuon ti init ditoy a deppaar. He-he. 

Nueva Era? Asideg laeng ditoy kunam? Nangnanggegkon dayta a Nebnebera ngem diak pay napnapan. Taga Sarratka kunam? Ha-ha... ti la adda masabsabat nga agpayso datao. Damagko a tabukolan dagiti taga-Sarrat ti madalapusda a pilaw. He-he... Puera de los buenos, ha? 

Dumawal kunam? Hmmmm. J-Juan Dumawal? Wen, wen, wen, no diak mariro, immay idi ditoy. Padak met a naiwawa ditoy nalengleng a deppaar. Nagbayag bassit ditoy. Damagko a taga DingrasLuna, Apayao sa. 'Nia? Taga Dingras isuna? Kasta aya? Nakiasawa ditoy ngem nabalo met a dagus. Piman. Nanipud idi nabalo, nagpukaw lattan a kasla asuk. Nabayagen daydi. Malagipkon isuna. Naglabankami pay iti tinnakiagan idi. Sakbay nga inatiwko iti kinamayor ditoy. He-he. 

Inabaknak kano? Kasta kadi ti impadpadamagna idiay patad? Ah, 'garupko itayen no iti tinnakiagan ti kunam... ngem uray iti botos, inatiwko latta isuna. 

Kasta aya? Hmmmm. Ngem itay nakadanonka ditoy, nadamagmo a nairana nga addaak iti bangkagko, iti dagak ket inasitgannak? Kasta kadi? Tapno mismo a damagem kaniak ti kinapudno? Ha-ha. 

Kasta? Wen met ket. Mannakigayyemak met a talaga. He-he... Hmmmm. Wen. Maawatanka. Maawatak amin a tignaymo. Marmarna a tignay a kasla adda sabali a panggepmo laksid nga umaynak la kitaen wenno pagdamagan! Hmmmm. Ala, ala, wen, mamatiakon a maysa ka la a gagangay a parsua nga immay. 

Apay a dita tumugaw pay la ditoy? Aginanata. Adda kalalamiisan ubbog dita a banda iti las-ud ti dagak. Damdamagem ni Dumawal. Ngem... Sa-Saan! S-Saan, awan ti ammok a nangranggas kenkuana kabayatan ti kaaddana ditoy laksid iti pannakaabakna iti tinnakiagan ken iti panagkandidatona. A-Apay koma a kagurami 'suna? Nagmaymaysa a dimteng ditoy a kasla ulila nga instranghero. Nagdakes laengen a parsua ti mangdangran kenkuana. No adda man maiwawa a sabali ditoy a lugar, baybay-anmi isuna. Tulunganmi ketdi no kasapulanna. Dimi rangranggasan. Makastrek ken makaruarda a siwawayawaya. Mannakigayyem ken mannakikappiakami iti uray sinno a maisarsar-ong ditoy. Kasta ti ugalimi a lumugar. Ngamin adda daytay pagsasaomi a: dimo rangranggasan ti padam a parsua malaksid no kabaelam a papatayen - ken dagus a tuktukkolem tapno saanen a makaibales! He-he-he... 

Iti lugar a naggapuak idiay kabambantayan nga ungto ti Zambales, nakerkersang pay sadiay ti ugali ti tao ngem ditoy. Napalalo ti rigat ti biag sadiay, kunam sa... ngem nasansantak ti bagimi. Kitaennak, iti edadmo ngata a sumurok tallo pulo ket kasla amanakon. Ngem kas makitam, kasnak la manongen. He-he. No dimmakkelak koma ditoy iti unos ti biagko ket nalabit awanen koma ti kastoy pay a kapigsak. Idi agtawenak iti kas kenka, idiay naggapuak a lugar, kangitingitan ti pigsak pay la idi ket kabaelak a daleben ti agpagunggan a turo babaen laeng iti maysa a disnogko. He-he... Awan ti di makaammo kaniak idi. Ken uray ita... 

Kayatmo ti bua? Ay-ayam ti ngiwatko dagitoy a bunga ken bulong iti inaldaw. Ne, bungonem iti gawed tapno adda bassit gasang ti panagkirabmo. He-he... Burburasek dagitoy dita makitam a nalawa a kabakiran ti masanguananta. Adu ti kayo dita a nalabit, nataytayag ngem dagiti nakitamon a kabakedan ken katayagan a bakbakir. 

Ni Dumawal? No diak mariro, agsiamen a bulan nanipud nagpukaw ditoy. Ngem diak malipatan isuna. Saan a gapu ta inabakko iti tinnakiagan wenno iti politika, he-he... no di ket ti kinaballa ken kinalastogna. Saan a kas karina a malipatan ti maysa a parsua nga adda balballana a kas kenkuana. Mannanao ngem di met makabael. He-he. 

Kayatmo pay ti agmama? Adu ti buak. Dika madanagan ta sinako. Kinapudnona, sabali ti ramanna ta kasla nanannanam ken narasrasi ti panagramanko ngem dagiti aggapu iti patag. Naimas dagitoy... 

No kayatmo, pagwatwatanta ti umuli iti kabakirak tapno inta kitan dagiti puonna. Asideg laeng. Makaulika ngata met dita bakir. 'Nia? Lukdit, makitak ket nabayog dagita barukongmo. Ken no taga Sarratka, bumbumsog met dagita piskelmo. Napigsaka met. Inta? 

Agpayso dayta. Saan a nakapartuat iti adu a gagayyem ditoy gapu ta ti ammok, awan tao a makapartuat iti gayyemna no napasaw. Adu dagiti napipintas a plano a nagyan ti ulona ngem para met laeng iti bagina. Kayatko a sawen, no agistoria ket para laeng iti bagina. 'Tay pagsasao a bagbagkatenna ti bukodna a tugaw. Ti panagkunana ngata ket panaykami amin ditoy a duldog wenno ignorante. Nagangayanna, n-naabak ngarud idi nagkandidato. Ken nakarkaro pay ti naapitna a... Sal-it! Ti la malablabidkon. He-he. 

Manglikawta ditoy ta liklikanta dayta nangato a derraas. No agsao isuna idi ket panay a kinapasaw. Madaldal a kuna dagiti babbai. No patiem dagiti saritana, kukuanaka ngem no dimo patien ta isu ngarud ti maiparbeng, awan maaramidanna. Liklikannaka. 

Makitamto dita ngato ti pakabuklan ti intero a buya ti aglawlaw. Aglawlaw a kasmo la tamtamdagan ti ungto ti lubong. He-he. Kukuak amin dagitoy agingga idiay a pagpatinggan dagiti matam. Ania ti mariknam no sanayka nga adda iti tengnga sa ita, addakan iti ungto? Siguro, sabali ti riknana. He-he... 

Limtaw lattan ni Dumawal iti ili nga awan nakadkadlaw kenkuana. Ngem siguro adda bassit kuartana a dimteng ta adda dua wenno tallo nga am-ammok a nakadkaduana a pinapainumna iti arak iti inaldaw. Imbagada kaniak ket simmurotak naminsan ta kitaek no ania ti kinataona. Maysaak idin a kameng ti kunseho ti ili. Idi nakitak 'suna iti tianggi ni Dominga, ammok lattan a saan a naimbag a tao. 

Nagbayag bassit ditoy ilimi agingga a naam-ammona daydi Juana nga inulila dagidi agassawa a pamilia Tumaneg ta naibungro ti dyip a luganda. Maysa a kabaknangan a pamilia ditoy purok dagidi Tumaneg. Nalabit nga idi nakitana ti lasbang ti balasang a naggapu idiay Laoag a pagad-adalanna iti kinamaestra, uray no agdinamag nga adda sakit ti balasang a cancer, inallilawnan! Ngem naalimadamadko a kinaradapna. He-he... Kalpasan idi a nagkallaysada, ti ammok, agulimeken ngem kaskadi a nagtlinaed a pasaw ken mannanao. Kinatkatawaanna pay daydi ipapatay ti sinukatak a mayor ti ili a kinaut ken imbitin dagiti t-tagaruar iti puon ti a-a-allgalruba iti t-t-t-tengnga ti ili! Agingga a kinaritnak iti mano-mano sanak kinalaban idi eleksion iti kinamayor. Ngem inwalwallagesko. Uray iti tinnakiagan. He-he... 

'Nia? 'Litem man saludsodmo? Apay a nagtabbedak ken kellaat a bimmuslon ti ling-etko? Kasta't saludsodmo? 'Niaka metten, he-he... kuminnit ti init ken nabannogak metten, a. He-he. 'Nia, dika pay nabannog 'ya? 

Husto 'ta kunam! Amin a daga a makitam ditoy tapaw ken dita baba ket kukuak amin. Dagitoy ken ti kabakiran pay dita a masungadta. Makitam? Diak ipalubos a mabasakbasak dagitoy kukuak. No adda mayaw-awan a lumas-ud ket patapuakek. Magustuak ti agmaymaysa nga agpagnapagna ditoy dagdagak ket kagurak la unay ti makasabat iti uray sinno a parsua ta kasla... kasla... n- nerbiosennak ngamin. He-he.... Idi, kanayon a karitek ti padak a tahur a masabatko. He-he... 

Ket wen, a. Nagkapuykan no nagmaymayorka nga awanan iti kukua kalpasanna. Usarem ti sintidom! He-he... Ngem ala, uray no napadisiak 'ta inaponteranda ni kayongko met la nga Iliong nga 'oaysi in tsargs' kano ti ili, kukuakon dagitoy a daga! He-he... Ngem dika agpanunot iti madi, a, ta g-ginatangko met la dagitoy... He-he... Ti naggapuan ti inggatangko? Lukdit! Parik
a di gapu ta saanko a kayat dagiti Filipino a sine ngem nakasursuronda met a buyaen no maminsan. Isu met nga isu dagiti tipoda. Iti uneg ti 15 a minutos no nasarut ti panagul-ulo, ammon ti estoria no sino ti agbiag, no sino ti matay, dagiti nababbaba a bida ken kontradiba. No maminsan, adu met dagiti di maawatan a ta ti bida ket uray no mano a dosena ti tamana a bala, makaasut to pay laeng mientras no isu ti tumira, maysa la a buli, nadaplan ti kalaban. No sarita met ni ayat, iti uneg dayta a minuto, medio adda pangpalpalatpatanen iti ayus ken gibusna. Makita met a dagiti agakem no maminsan saanda met nalaing nga agarte iti sanguanan ti kamera. Ammoda la ket ti agsangit, aganug-og, makiinnarakup, aglabus ket nakaro a panagakem (overacting), mabalinen. Adu met dagiti nalalaing nga artista a kas kada Boyet de Leon, Vilma Santos, Vic Silayan, Nora Aunor, Hilda Koronel ket manmano laeng. 

Iti kasayaat ti teknologia ken ti kaasenso iti agdama, awan ti makitak a nagbaliwan iti kararua ti Filipino a sine. Kasla tay manganka iti isu nga isu a kalding ngem sabasabali la ti lutona. Apay a kastoy? 

Ti sine ket maysa a pagayusan iti adal, damag, pannakaliwliwa ken inpornasion. Ti angkla ti panagaramid ti sine ken no sino dagiti artista ket agpusipos iti sakup iti kuarta. Dina kayat a sawen met a no binaul ti saganam nga agaramid ti sine ket nasayaat ti malpas wenno no bassit ti saganam ket saan a nasayaat ti malpas. 

Ti kayatko a sawen ket ti kuarta a mapastrek kadagiti pagsinian. Kaspagarigan, mano ngata ti mapastrek a kuarta no da Boyet de Leon ken Hilda Koronel ti agpareha iti maysa a drama nga iturong ni Lino Broka? Dagiti isu met la a pareha nga agakem, mano ngata ti mapastrekda iti maysa a sine a puro pinnatay ken kabil? Dagiti sabali pay a panunoten dagiti manggasto ket, saan ngata nga ad-adu ti mapastrek no ikkanda bassit wenno adu iti "bold" babaen ti panagbayadda ti serbisio dagiti "bold" nga agparte? Masiguradok a no pattapattaenda a bassit ti mapastrekda, saanda agaramid ti sine. "Agsao" ngarud ti kuarta a kunada. 

Ania ti saringitna daytoy? Kayatna a sawen, nga uray a di nasayaat ti adal nga ibati ti sine kadagiti agbuya, agaramidda latta basta dakkel ti mapastrekda. Saan a bale no ania ti estoria ti sine, no sino dagiti agakem ken mangidalan ken no kasano ti panagakemda wenno ti pannakaleppas ti sine iti uneg ti pangaturan ti pelikula. 

Saan met nga amin nga aramid tayo ket malasado ta adu met dagiti napipintas a kas ti Tanging Yaman, Maynila sa Kuko ng Liwanag, Itim, Timimbang ka Noon, Paano ka na Ngayon ken dagiti aramid dagiti mabigbig a mannurat ken mangiturturong iti pelikula a kas kada Lacaba, Gerry de Leon, Broka ken dadduma pay. Ala, no makaaramid tayo idi, apay ket a saan itan? Ammok nga adda met latta nasiglat nga agaramid kadagiti piesa para sine, agakem ken agiturong nupay manmanoda laeng. 

Gapu ta ti aramid tayo a sine ket adda kunkunana no maiyasping kadagiti gangannaet, para kadagiti makaammo iti laud ken daya, kaykayatda a buyaen dagiti gangannaet a nasaysayaat nga amang ti pannakaaramidna a pakainayunan ti nasayaat a panagakem ken linia ti estoria a dimo ammo ti pagtarayan ti sine inggat' malpas. 

Ti pay makitak a madi kadatayo ket ti kinalaing tayo nga agtulad. Addaan tayo ti Bruce Lee iti Pilinas, Elvis Presley ti Pilipinas wenno ania ditan. Dagiti patanor tayo a sine ken kankanta ket siguro aginggada laeng ti sumagmamano a tawen wenno bulan. Dagiti gangannaet, iti cable, mabuya payla dagidi naaramid sakbay ken kalpasan ti gubat. Mainayonko man pay: kasda la kaar-aramid pay. Ditoy, no agmaysan a tawen ti pelikula, adu metten ti kur-it ken gasgasna. Dagitoy ti puntos nga ibilang iti panangtingiting ti nagsupadian dagiti sine nga aramid tayo ken manipud ti ballasiw taaw. 

Ti kastoy a kasasaad ti industria tayo a sine, saanko a masinunuo no kasano pay ti kapaut ti biagna ita nga addan cable, addan internet, DVD ken mabalin payen ti agbuya wenno mangikabil ti sine a gangannaet iti CD/DVD. 

Ti nanumo a kapanunotak ket panawenen a dagiti agar-aramid ti sine ket isagpawda koma dagiti nasayaat a kapanunotan, panursuro ken ti kararwa ni Filipino a saan la a dagiti dakes a suli ti aglawlaw. Dakkel a sakripisio dayta ngem dayta met ti silaw iti ungto ti abut. Maikadwa, nasayaat koma ti pannakaasa ti panagarte dagiti agakem ket maipakat met koma ti nasaysayaat bassit a pannaka-edit dagiti pelikula. Saan koma a patinayonen a dagiti kayat ti agbuya ti maaramid a sine no di ket dagiti pay koma kayat dagiti nalimlimpio bassit ti ulona nga agaramid ti sine a pakaibugasan dagiti nasayaat nga adal ken sursuro makunak manen. Ammok a depende met no sinno ti pangiturongam ti sine nga maaramid. Dagiti kadi agbuybuya nga adda iti agdan A iti gimong, dagiti adda iti agdan B wenno dagiti adda iti C? 

Gapu ta ti kabassitan a bilang ket dagiti adda iti A, maiyad-adu koma ti sine a para kadakuada tapno ti panagbalbaliw ket manipud ungto inggat baba. 

. . . . Satayto kitaen tuloyna. 


naiturednak man nga insukat iti sabali. Janet, ania ti nagbasolak? Ania ti nagkurangak? Dinak man la kinaasian? Dagiti annakta, dika kadi mailiw kadakuada? 

Adu a rigat ti sinagabak bayat ti kaawanmo. Nagbalinak nga ama ken ina kadagiti tallo a babassit nga annakta. Ket sika, sadinno ti ayanmo? Agpappapaska sidong ti lalaki a diak ammo no ay-ayatennaka a kas iti panagayatko kenka. No koma ta inka maallingag saning-i dagiti tallo nga annakta. Ta naganmo isu ti sangkadagullitda. 

Wen Janet uray kasano ti pannnakailugesluges ti dayawko gapu iti nagulib unay a pusom saanto nga agbaliw ti panangipategko kenka. Ammok a gapu iti rigat ti panagbiag, naaramidmo ti nangisukat kaniak. Ngem tay kunak, sindadaanak a mangawat kenka gapu ta ay-ayatenka ken gapu man laeng kadagiti annakta. 

Ngem kasano pay ngarud ita? Adda metten bunga ti pananggulibmo kaniak? Kasano pay ngarud a mapunas dagiti sugat? Dagiti annakmo rurod metten ti inda ibalbalikas. 

Nakunak idi a dinto pulos agbaliw riknak. Narigat gayam ti agibbet ti kaslan nagtuldok a balikas. Itan ta agsagsagabaka denna ti nangisukatam kaniak, kas metten ayug a di agsarday ti panagdenngegko kadagiti adu a damdamag. Ti naunday a panawen sinursuruannak a manglipat. Goodbye dati nga innak inay-ayat! 

adda met bassit insan,timmama ngamin diay kalagko ti ''jueteng'',naisem a sungbat ni Danny kenti kasinsinna.ay ket agpaala ka ngaruden a insan,ta maramanan met dayta inabakmo, kinuna ni Idong kenti kasinsinna. 
wen a insan,dayta lang gayam awan ti prolema insan.sige,mapanka ngarud tumaray ti kuatro kantos ta partiek daytoy maysa a manokko ta adda pulutanna... 

Napigsa ti jueteng diay lugarda, ta mamitlo ti bola ti agmalem.mayat ti tagay ti dua nga agkasinsin,inbag pay kenka insan ta napadasam ti timmama ti jueteng,ngem da tao,uray la koma naminsan saanko pay pulos napadasan ti nangabak,kinuna ni Idong kenni Danny... 
padasem a ngamin ti rambol insan,uray bassit lang ti abakem ngem balik taya ka kuna ti kasinsinna sabay nagkatawa... 

Kitaem kaniak insan,idi naminsan a domingo nangabakak ti kuarentamil,tatta timmamaak manin ti sangapulo ribu,inpangas ni Danny kenti kasinsinna. 
addaan ka ti gasat insan isu nga kanayon ka nga tumama,ngem datao ngarud ket kunam lang no pinayatan ti banyas,sabay paggaak ti dua nga agkasinsin. 

Ala a ket itagaymo a insan tapno makaaduta,kuna ni Danny... 
wen insan,saanka madanagan ipataruyta man ti saanta mangeg ti taol ti aso,angaw ti dua nga agkasinsin. 
napintas ti panagbarkada dagitoy agkasinsin,agkabaddungalanda agparehasda ti edad ken baroda nga agpadpada. 

Aysos bigbigat ket dayta man bason ti nasanguyo,kinuna ti nanang ni Danny kenkuada. 
ania ket ni ikiten aya,tatta man lang nga agsangu kami ken insanen. 
nabayag nga saan kami nga nagkita kuna ni idong kenti ikitna.wen a ngem no dakayo ti agkita makadomingo sakayo agsina,pabugtak nga sao ti baket kenkuada. 
saaanka madanagan ikit ta no mainommi daytoy maysa a kuatro kantos isardengmin,kinuna ni Idong... 

Napintas ti istoria dagiti dua,agarup dua a kilometro ti baet ti balayda. 
ni kitam a insan baka met no nakset diay kaldotan,angaw ni idong kenti kasinsinna. 
saanpay insan,adu paylang ti digona paluknengenta a nalaing ket nabaakanen daytoy a manokkon. 

Ayna apo,agbalin kayo a kasla dayta manok a pulutanyo,agbalin kayo met a baak no kasta lang ti kukuaenyo kinuna ti baket kenkuada. ania met ni nanangen,ta la ibagbagam apay ket adda met itsura mi ken insan,uray pay ngata no ta la arak ti as-asekaswenyo sino ti mayat kadakayo,pasarunson ti baket. 

Bay-am latta ni nanang insan,ta isun sa ti pagbaketannan kuna ni Danny kenni Idong. 
saan a nagbaliw ti singed dagitoy agkasinsin,manipod dimmakkelda isudan ti agbarkada. 
ni awan sa met ti itagaytan insan,ket saan pay limmukneng diay pulutanta. 
inka pay mangala ti dua a kuatro kantos insan,tapno saanta a mabitin kuna ni Danny kenti kasinsinna. 
dagus met a napan nangala ni Idong... 

Inyawat ni Idong ti supli ti kasinsinna. 
ni alaem daytoy dua gasot insan ta baratom,saanen insan pinainomnak lang ngaruden sungbat ni Idong kenni Danny. 
alaem lattan insan,pialaeng nga itayam wenno igatangmo ti inomem kuna ti kasinsinna. 
saan a nagpatingga ti innangaw ti agkasinsin,no agkitada kunam lang no saanda a nagkita ti uneg ti sangapulo a tawen... 

Saan a napalabes ti sumagmamanu nga oras ket adda diay kubrador ti ''jueteng''. 
ni itagaymo manong kuna ni Idong kenti kubrador. 
timmamaka kanu man di rabiin Danny!!! kinuna ni Bert a kubrador ti jueteng. 
wen manong,adda bassit dika met ngamin immay di malem di sika koma ti nakapatama kaniak. namalman kami ngamin a simmangpet a naggapo diay laud ta napanko kinita diay saldaen ni ading a talon,sungbat ni Bert... 

Nangidusar ni Danny ti kaldo,ni ramanam a daytoy mang Bert ''kaldo ti manok'' nga inikak ti tungkoyna. 
hummm nagisen aya ti kaldo a tinimplam Danny,kuna ni bert. 
wen manong naimas a talaga ti kaldo no adda tungkoyna,adda ngamin paw-it ni manang a naggapu diay Hongkong sungbat ni Danny. 

Nakaado dagiti agkasinsin ti nainom,ngem uray no kasta saanda pay a nabartek. 
ni agtaya kayon,bareng no adda man gasatyon ket umaldawen awan pay ti napatayaak,kuna ni Bert. 
alaman ngarud manong kuna dagiti dua.ania ti tayaanta insan? maysa laeng ti numerota maysa met laeng ti rumruar kuna ni Idong. 
wen insan, tayaanta man ti nakayyanakanta a dua. 
nayanak ni Danny ti agosto diyes dose met ken Idong parehas a bulan. 
ala isuratmo man ngarud ti dose/diyes manong,bareng no isu ti pumutok ita kinuna ti agkasinsin... 

Tinayaan ti agkasinsin ti dua gasot,sagsangagasotda. 
intultuloy dagiti agkasinsin ti imminom, ngem ni Bert napan pay nagpataya. 
no adda gasat ta insan,mapanta met agpasyar diay manila inta aghapihapi kinuna dagiti agkasinsin. 

Saan a napupuotan dagiti dua a nabartekdan. 
alas onse ti bola ti ''jueteng'' kasla saanda a nadanon ti kasdiay nga orasen sakbay a matumba ti dua. 
natebker nga uminom ni Idong, medyo saan a kaya ni Danny ngem pilpilitenna ti bagi ta urayenda laeng ti pannakabola ti jueteng. 
saan a napupuotan ni Danny a nakaturog ti pagin-inomanda nga agkasinsin,ngem ni Idong itultuloyna latta ti uminom. 
gapu ta awan met makainoman ni Idong,insanggirnan ti bagina ti adigi ti kubo a pagin-inomada nga agkasinsin.nailibay dagiti dua saanda a nauray ti bola ti jueteng... 

Napasungadan ti baket ni Bert a permi ti patarayna ti bisekletana,ni nakaturog met dagitoy duan nana kuna ni Bert kenti baket. 
wen barok saanda a nakaya ti ininomda,kinuna ti baket. 
ania aya ti labas ti jueteng? saludsod ti baket,''dose/diyes'' nana. 
sayang napor uno nak kuna ti baket.pinor uno ti baket ti taya dagiti dua. 

Saan a nabayag, malagip ti baket ti taya dagiti dua. 
Bert di timmama ngarud dagiti dua a bartek? saludsod ti baket. 
wen nana,ngem kunada ngamin a saanko ibagbaga no mangabakda. 
mayat ti turog dagiti dua ngen saanda ammo nga adda agur-uray a gracia kenkuada. 

Saan a nabayadan ti ''jueteng'' ti tama ti agkasinsin iti dayta nga aldaw. 
agtangep ti sipnget idi makariing ti dua. 
dagus a napan ni Danny ti ayan ti inana. 
nanang ania ti labas tay aldaw? saludsod ni Danny kenti inana.''dose/diyes'' sungbat ti baket. 
saan a malagip ni danny ti numero a tinayaanda. 
ania ti kunam ikit? kuna ni Idong sabay bimmangon ti naguldaganna. 
''dose/diyes'' di nangabak ta insan kuna ni Idong kenni Danny. 

''Napalaos ti ragsak ti agkasinsin'',kasla nagtupak ti si bubukel a lubong kenkuada... 
kunak to met a nasuerteak ti ''jueteng'' kuna ni Danny. 
uray ngata manu ti ibakem ket saanmo met ammo nga ibanag,dayamudom ti baket!!!... 


Ni apayya brod nagsapa pay ket madama man ti tagayen? angaw ni Goys kenti kabsatna. 
wen brod,bareng no maawan iti problema. 

Nagsina ngamin ni Jose kenti asawana.addaya maitulong na dayta brod,no di lang sakit ti ulo,kinuna ni Goys kenti kabsatna.''alcoholic ni Jose'',awan ti pilpilyenna nga oras ti pinaginom na.kasla irurrurumen na pay ketdin ti bagina. 

''Awanen ti serserbi ti biagko brod'',kuna ni Jose kenti kabsatna... 
naasideg ti tumunggal maysa kenkuada.saanmo ibaga ti kasta brod,ta saan pay maudi ti amin,no agbalballiwka, baka agsubli pay ni baketmo brod. 
mannangimon ngamin ni Jose,angaw la a bassit ket patienna. 
awan met ti maibagak kenni baketmo ti kanisayaatna,dika ket mapan ay-aywen bareng no kayatna na pay ti agsubli kenka. 

Saan a nagbalbaliw ni ipag kadatayo,kinuna ni Goys kenti kabsatna a ni bobot. 
nagsayaat,di met ngamin dumdumngeg ti balakad daytoy kabsat tayo,nakuna ni Goys kenni bobot. 
adda met nakemnan,no talaga nga kayat na nga pasublien ti pamilyana,ket makaya a ngem unaenna met ti pinagbarbartekna,sao ni bobot kenni Goys. 

Agkabangibang ti bario da Jose kenni Citang a baketna,awan ti nakitak a kasasayaatan a babai no di manang Citang kuna Goys ken Bobot. 
apayya,bigbigat paylang ket tumanabutob kayon? kuna ti buredek a kabsatda a ni Sammy.kasano ket diak makaturog nagsapa met nga immay kimmarruba ni manong Bobot, kuna ni Goys kenti buredekda. 

Apay,ania aya ti pagpatpatanganyo? saludsod ni Sammy. ni man manong Jose,ta saanna met lang isardengen ti uminomen ket nagkuttong la ngaruden,kinuna dagiti kabsat na nga inauna. 

Ni Jose ti maikatlo nga inaunaan ti pamilyada.ania ngarud ti mabalin tayo kakabsat,ket nagtuso met,balikas ti buredek a kabsatda. 
ania koma ti pilawenna kenni baketna,ket trabahona amin,tala bartek ti ubrana uray sino met a nga babai di ket masuronen,kabilenna pay no kasta a mabartek kasano nga saan a mauma ni baketna. 

No man pay kasta ti na pasamak toy kabsat tayo,anusan tayo nga bagbagaan,bareng no adda pay pagbaliwanna,kinuna ni Bobot kenti dua a kabsatna nga inaudi. 
uray pay ania a pammagbaga,no saan na iddian ti uminom,saanto pulos kayat ni ipag ti sumubli kaniana,kuna ni Goys kenti kakabsatna. 
naigamer ti arak ti bagi ni Jose a kabsatda. 
unaenna ti uminom ti serbesa sakbay a mammigat. 

Maysa a malem,saan nga ispektaren ni Jose,a maisao ti inunaan nga anakna ti kastoy. 
apay tatang,awan ti pateg ti pamilyam? awan pateg ti bagim? awan panunotmon? kitaenyo ta bagiyo, narakraken maipuon dayta nalabes a panaginommo,kaanunta aya nga agbalbaliwka?masapol mi met ti ayatmo,ken pammategmo kadakami, kinuna ni Pilo nga anakna... 

Saan a napupuotan ni jose ti panagarubos ti luana, kadagiti balikas a nangegna kenti barona. 
addaanen ti husto nga edad ni Pilo ta dese otso metten ti baro. 
inbag la ketdin ta awan pulos immala ti ugali kenti anakda. 
nasayaat nga ubbing dagiti bungada,lima a lallaki ti annakda Jose ken Citang. 

Naglabas ti sumagmamano a bulan, nagsarwa ti dara ni Jose,agsipud ta no makainom,saanen a mangmangan,naaddaan ti olser ni Jose. 
intaray ngarud da Goys kenni Sammy ti kabsatda,tapno maipacheck-upda.kinuna ti doktor, nga adda abot ti barana.maiparit ti uminom,ken agsagarilyo kinuna ti doktor kenkuana. 
ni kabagis,nangegam ti kuna ti doktor,sapayla koma ta isun ti bulonmo nga agsardeng ti inom ken sigarilyo,kinana dagiti dua a kabsatna. 

Simmardeng ti sumagmamano a lawas,ngem sinublianna latta ti dati a bisyona. 
awan nga talaga toy kabsat tayo,saan nga talaga a dumngeg ti pammalakad kuna dagiti agkakabsat. 

''no pay kasta,saan a naupay dagiti kakabsata a mangbagbaga kenkuana''. 

Dimteng ti aldaw nga saan a talaga a makaya ti bagi ni jose. 
naidalit isuna ti sakit,ngem inaldaw aldaw a sarungkaran dagiti annakna. 
dimmamwat ti pammakawan kadagiti kakabsatna,ken ti annakna. 
aramiden tayo amin a kabailantayo,ipenpennek tayo tapno awan ti maisarita ni tatang, kinuna ni Randy maikadua nga inunaan a putotna. 
dagus met nga intaray da ti kaasitgan nga ospital ti lugarda. 

Dimamnom ti bara ni jose,inabutan ti doktor ti bakrangna,tapno idrainda ti danom ti barana. 
ammo dagiti kakabsatna,a saanen nga agbayag ti kabsatda. 
saan nga agtalna dagiti putotna,makitam no kasano ti panangipategda ti amada. 
inpakatda amin a kabailanda,tapno masulbar ti sakit ti amada,ngem naudin ti amin. 
dimmawat ti maysa a pabor kenti annakna,kayat ko man annakko,nga mapanyo yaban ni inangyo,ta agpakadaak man kenkuana,ken dumawat ti pamamakawan,kinuna ni jose. 
umarimayam dagiti luana. 

Saan a nagkedked dagiti annakna,inbagada kenti inada ti dayta met lang a rabii. 
wen,bay-anyo ta mapannak ton bigat,ta uray kastoy ti napasamak,ket asawak paylang isuna, ken isu ti amayo,kinuna ni Citang kenti annakna. 

Nagmalas ni Citang,ta ti alaw a sasarungkarna,ket nadisgrasiada nga agkbsat ti motor. 
nadungpar ti nagsakayanda a single motor,natukkol ti saka ni Citang. 
intarayda metlang ti ospital a naka ospitalan ti asawana. 
ania metten a malastayon,kinuna ni Pilo kenti kakabsatna. 
ngem uray no kasta,inbaklay dagiti agkakabsat ti gastos,ngem timmulong met dagiti ankelda. 

Inbaga ti doktor nga iyawiddan ni Jose,ta uray ania ti aramidenda,saanen a maagasan ti sakitna. 
dimmawat ti pammakawan ni Jose ken ti asawana,agsangsangit dagiti agasawa ngem naladawen. 
kitam,uray ania ti naglabasta,umayka sarungkarang ngen kastoy met ti napasamak kaniak, kuna ni Citang. 
kankanen ni Citang ti luana,ngem uray no kasta kayatko nga umayka diay balay tapno ipakita mi ti ayatmi kenka,kinuna ni citang!!! 

Inyawidda ni Jose,sililiday dagiti annakna,kenti kakabsatna,daytoy ti kunak ta saanka met ngamin a dumdumngeg ti pammalakad mi kenka tatang,awan ti mabalinmin ta inted mi met amin a kabailanmi,tapno maagasan kayo,ngem ti met doktor ti nagsurender,kinuna ni Pilo a barona. 

Nagtalinaed ni Citang ti dua a lawas ti ospital. 
kumapoy a kumapoy ti bagi ni Jose, ta saan met a makapanganen,dinawatna a makitana amin nga annakna,ken ti amin a kakabsatna. 

Pinatganda ti dawat ni Jose.''annakko,umadayoakon kadakayo ngem amin nga inaramidko iti kallabes nga aldaw ti biagko,kayatko a dawaten ti pammakawanyo,ken napintas a pammalubosyo kaniak,naalumammay a balikas ni Jose''... 

Nagkidem ken bulonna metten a natilmon ti angesna... 
ala tatang,itulod daka ti tanem mo,no man pay ania ti inaramidmo wenno biddutmo kadakami, sipapakawan kami kenka kinuna ti annakna.... 

''SILILIDAY KAMI AMIN NGA ANNAKMO,NGEM BALUNEM TI AYATMI KEN DUNGNGOMI''... 
....NAPATEGKA,URAY SAANMO NAITED TI RUMBENG NGA IPAAYMO KADAKAMI...SAO NI CITANG!!! 











40







Title:Apay Ngamin A Kayatko Ti Agdaniw
<b>Apay ngamin a kayatko ti agdaniw </b>
IDI UBINGAK, masansan a makariingak gapu iti kulibagtong daydi Dios ti alluadna a manongko a Dadong , Conrado Quiamas ti kompleto a naganna. Ngem ala, immun-unan isuna a napan naginana. Uray tengnga idi ti rabii no adda malagipna nga isurat, pagsilawenna ti kuarto ket agsurat. Kanayon a nakasukib ti bassit a notebookna idi iti punganna. No saan, agsasao a maymaysa. Naminsan a sinaludsodko no apay a sao a sao, immisem ket kinuna nga ad-adda kano a makarawana ti napinpintas ken nabagbagas a balikas a maibagay iti linia ti dandaniwenna no isaosaona dagiti balikas. Pamrayanna nga umisemak ta diak met unay idi a maawatan ti kayatna nga ibaga wenno ipalawag. Ania ngarud, ket ubingak met pay nga agassinuso idi.

Idolok la unay 'di Manong Dadong. Pagugustona idi ti agputar iti daniw ken sarita. Isuna laeng ta kaykayatna iti Ingles imbes nga iti Iluko. Addan metten dagidi sumagmamanon a naipublikar a poems ken short storiesna iti nadumaduma a national magazines ti Filipinas kas koma iti HomeLife Magazine, MOD Magazine ken iti Philippine Free Press.

Ngem diak ammo no gapu iti pinangidolok kadaydi manongko wenno talaga ketdi nga adda iti kaunggak ti bukel ti essem ti pinagdaniw.

Idi madanonkon ti high school, napagasatanak a maysa kadagiti Editorial Staff ti JR<pd>.</pd> WILLIAMITE nga official publication ti eskuelak a Divine Word College of Laoag iti departamento ti high school. Siak ti Literary Editor idi iti nasao a publikasion. Kadaytoy a gundaway, nasibugan ti bukel iti kaunggak. Napalalo idi ti pinangpatpatiray-ok kaniak 'di manongko tapno agsuratak. Gapu iti saldet ket essemko, rinugiak met ti nagipatulod iti HomeLife Magazine ket kaasin Apo Dios, adda met dagidi naipatpatang a naipublikar iti nasao a pagiwarnak. ( No adda tiansayo, awisenkayo iti www<pd>.</pd>penshadow<pd>.</pd>wordpress<pd>.</pd>com iti Published Poems section). Kasta unay idi ti laglagtok no adda maigasat ket kaslaak la impana idi a mangipabasa ti published articleko ken ni Mr<pd>.</pd> Delfin Mina nga adviserko idi. Kadagita a panawen, nagruting ti arapaap. Pinadasko kadagiti dadduma pay a magazine kas iti MOD ket adda met latta napagasatan kadagiti bagas ti panpanunot.

Naglabas ti sumagmamano a tawen. Medio nasebseban ti reggetko nga agsurat gapu iti kaadu a pakaipanaan siguro ti panunotko, kas maysa nga agkabannuag, kas maysa a marigrigat nga agbiag ken isu aminen.

Agingga a nagraduarak iti kunkunada a kinamaestro.

Idtoy manen ti limangtuan ti napalsian a kayo iti kaunggak. Adda dagidi panawen a parte ti lessonko kadagiti ubbing nga isurok ti Poem and Poem Writing. Ket narubruban ti reggetko a diak napupuotan.

Kadayta met a panpanawen ti isisina daydi manongko a Dadong. Agtawen isuna idi ti 41. Nasapa la unay koma ngem awan mabalin ta kinaykayat metten ti Apo nga innala isuna.

Ti nakalalagip la unay kaniak ket idi sakbay a matay, nakitak nga adda madamana idi a putputaren a daniwna. Diak malagip ti paulona ngem nataldiapak dagidi sumagmamano a balikas iti daniwna: 'grave', 'crickets' ,' ken 'sun'. A, dagita la ti malagipko itan. Nabayag bassit met ngaminen. Idi madama ti lamay, pina-laminateko ti nasao nga unfinished poem ket imparabawko iti rabaw ti lungonna.

Dayta manen a pagteng ti kasla nagsennaayan ti riknak. Ngem limmangto ketdi ti essem iti kaunggak. Nagputarak manen iti daniw. Nagipatulodak iti The MODERN Teacher Magazine ket adda met idi nakaigasat. Nagsursuratak latta iti daniw. Ingles idi ti pagessemak a lenguahe dagiti suratek. Inurnongko ida agingga a maysa kabsat ti estudiantek ti nangi-computer ket inaramidna a bassit a libro.

Nagpa-hawaiiak. Tawen 2003, nasirpatko ti Iluko.com a website bayat iti pinag-surfko iti internet. Nasibugan manen ti dumakdakkel a kayo ti pluma iti barukongko. Pinadasko ti nagsurat iti iluko a daniw. Nagrehistro-ak iti daytoy a nasao a website. Im-publishedko dagiti sumagmamano a dandaniwko. Ngem gapu ta nangrugi-ak iti awan ditoy nakaumayak a disso ti Hawaii, inggaedko ti timmakder iti bukodko a dapan. Kadagita a panawen, diak manen nasango a sibugan ti pagduyosak.

Ita a tawen, medio naaddaanakon iti sangkabassit a gundaway. Intuloyko ti nagsurat. Ti nagdaniw. Ti nakiturog iti Iluko<pd>.</pd>com. Agingga a mabasbasak dagiti komento dagiti kakabsatko iti pluma. Kayatko koma nga agapaden dagiti nagnaganda ngem ala, addada, addakayo a nakalanad iti pinanid ti pusok.

Agingga a naam-ammok ni Manong Amado Yoro; Ni Adingko Sherma Benosa. Nagseniasda ket nakitak iti ungto ti tamudoda ti pagiwarnak a Bannawag.

Pinadasko. Ket iti saan a nabayag, naimalditen ti sumagmamano a limbang ti riknak iti papel ni Ilocano.

Apay ngamin a kayatko ti agdaniw? Wen, dagita amin. Ken iti biangko, ti pinagdaniw ket isu ti ammok a pangipeksaak ti riknak, riknam wenno riknada babaen iti nasimple laeng a dekorasion wenno pangngarig, nalawag ken ababa a linia dagiti naumbi a balikas nga agaon iti kaunggak.

 	


Title:Kuwatit Agka Makupit
<b>Kuwatit agka makupit </b>

sasalien ko no nayarian kon ikurit tan ibasbas takayon kabaleyan kon akagamor na salitan pangasinan. sayan pangasinan balet et taga bukig aterteran lay salitan ilokano kanyan panpaspasiyensiyaan yola. sayan tungtung et rosas na knonotan kon abayag lan manteyengteyeng ed kaluyagan ya nanpilalekan kon iyapag ed sinansakey ed sikayo ya singa panangaro. no naliing koy abayag lan dila yon kimmigtelan apulakitay taga angalakan o salimputi(english) balbaleg ya pisasalamat ko.

akinet diyad iluko.com so anginan ko.; ipanengneng kod sarayay agagi tayo no panon kaasingger o manpara so salita tayo. tan walay pankanawnawak ya salatan 'yan tungtung no agko agustuan. 

gaween koya ya nobela; piyan walay basbasaen ed oras na painawa yo ,pinabpablik ya kabaleyan, untan met iray taga parti tarlac, la union, saray nibaloy siguradon natalusan daya( aramay agagi tayon walad nibaley kanyan inkuan da nibaloy; walay laok ton iloko). sige sirin ; anggapoy arum ya getmak iliing kod sikayo so salitan pangasinan. 

KUWATIT AGKA MAKUPIT

sakey ya malinlinew ya linaew manbitbitin ed bulong na bulaney ed gilig na angalakan. asiplog na mauyamon dagem, aburbur ya diyad peles agmo nanengneng aggad apaktak ed danum, insabuyag toy ankekelanting ya daluyon, agtoni aliing si tamos ya manlanglangoy ed ugip to. insan minesmesay kareenan so kaliberan katekep toy bula ya umbetag no nasabi toy tapew.

naugip niray andirit, mansanitsit la balet iray kawalid kaabungan. manapuran naiter so mananam ya pangalmusalan ta piyan maliga ran unurong so ugugaw untan met ed si masiken mantrabaho ed kaumaan. nen walay nagngel kon:

...paaak! singa tanol na paltog nanlapud taytay insan maingal iran

"naka alam may gelegele ...umpano naimasmasan"

aguyor so imanok dimmagupak ya nanlapud baybay da singa sanlasos ya metros so kaarawik. limmusur so sakey ya ugaw ta kemelen to. amayamay ya sabisabit na kawayan 
lema. singa ason narasan agto inimano so gargar na sabit.

"nalak ...balbaleg" kuanton manlugtot, amataan kon singa met la kabaleg na aluton pontin
balayang. antoni usar to may lema no papaltogen damet so siran amot-amot . urang, bunor tan bennek labat siguroy atilak. akisalsaluyutak ed sikara, ta wala met may liket kon unsegba no nanengneng kon walay naitakdang dan betel. anggad anengneng koray manusilan iran ugugaw tutumbuken damay trak na unas...ayy lukon...guguyuren day unas. akilaak met ya batikbatik...pipilien ko may mataba tan masileng so ukis to tanda na masamit ya unas...insan ko inguyor na maksil:

boog....abagtog so ubet kod dalin ya sanka weywey koy unas...hehehehe... daddaesetak la. kinusab koy unas ...ay mantaknek...yulo ya so kuanda. inus-os ko singa saray kaugawan kon akaliberliber ed siak. unsempetak la ta unurongak ed haiskul. amay unas so almusal ko.

"nilam...alasais medya la...naunor kala lamet" inkuanen atsik 

balet antak ya diyad kabusaan manlinis kami ni insan manaral kanyan teyengteyengak . walay intilak nen inang kon pasahik, no arom umparada may kapinsan ko, unsagur kami nalibre lay pasahi balet natan aderal may magneto to.

pimmawayak ed wangalan ta manalagar na naluganan, no unya lan oras apano lan amin kanyan no nakasian daka ilugan daka, umbitin ka balet. masilib met irayay kondoktor anta ra so manurong ed baley, say labay dan ilugan amay diyad dagupan. panangasi diyos abirbirdak .

"oh!...bitin kala insan ta dakel so manbibiyahi natan" singaak met andirit ya akapeket ya sisiplugey dagem, manlualua kalamor so matak tan umputi so gamegamet mo, nabaluan kon agko la lima. asingger met labat so laen ko. unepasak ed petek nen changko insan batiken ko lay haiskul. no nasabik so tindaan gemgeman koy anges ko ta singa abulok ya ayep so angub tod man. panagpateyan day ayep, agda ikukutkut iray agda nausar ya parti ayep. manisiak met ed saray manyam diman maksil so lusok da o asanay met lara siguro.

" eeh...antotan naunor kala lamet...antoy baraan mo natan" inkuan nen madam ko. agak akasel, intupak koy nengneng kod tagey na maloko insan immangesak na aralem. inalak so timba ta unasolak pansalog na tanaman ya kutkutsarita, vietnam rose tan wala may kamote mid beneg. makuririt ta say dalin to et pila, pati tai baka ya abuno et anggapo, no arum no anggapoy makanengneng sisiritan ko. umbubuna balet, sikatoy sangkabunaan may gardin ko.

say unaan ya klasi mi et baology nipaakar ed panagparakel na ayep katekep toy bilay tayod sayan maaron dalin. ungapo ed baloter(single cell) anggad si agi yon kuwatit. 
dakel so immimoryam diya bagay ed saray maong ya makatanda. wala may ason pinasekkder(derminted) ya amputi ya akaimis ed siak ya naynay dimad kuarto mi. untan met ed bilaleg(lifesize) na partis na too manlapud kuku angngad puso. kanyan natan no nenengnengen taka, aliwan imis moy nanenengneng ko. anap mod nonot mo...hehehehehe.

andukey yan klasi tan mabetbet so kuwis. kasumpal to kibatiktik kamin unlan mangan say laen ko diyad tindaan ta wala may suki nen inang kod man. singa misasalatan kami lako. manganak isulat da insan ibawas da ed utang da. no maminsan walay kalokoan ko itagar kuray kakaarok.

umpawilak ed ngarem algebra( al give bra). sikatoya may no antoy ginawam ed pagpag untan met so gawen mod nibaliw. walay taytay(=) ed pegley no unbaliw ka mansalat so signos, duara met labat so signos mo (+ , -). say kairapan toya et say pakatalos moy salimputi(english) tan ipaklep mo ray paraan(formula). diyak naugip ta kasumsumpal kon angan, ampetang so panaon...insan uli-ulien day ibabangat da naelew iray dakel. pabpauliyanan to ak met nen madam ta tepetan kolan tepetan no liingen toak. anggan say tepet ko et walad kapugaruan.

duara labat so labay kon klasi amay arum agko-inkaskaso. ngarem kakasempet la, natan manakarak ta anggapo met so sasambuten ko nadalanan koy tindaan, panaderya. medyo bayagan koy daiset piyan naangob koy balon luton pandibara o panblangko samaren ko met so simbaan piyan misalanat tan mikasi'y maksil lawas so laman. no maminsan agko napukpukan maka-akisak sika. kasumpalan to balibali so liknaan ko. no ngarem unsegep kamid beneg na simbaan diman nagawat moy Virgin Mary. ugugaw kami kanyan pulpulyanan dakamin ipunas mi panyo mi. no mabulbulon so liknaan mo iter mo met lamay pasahim ya donasyon.

samaren komet lamay panaderra ya asingsingger ed simbaan kalusor mod eskuelaay panagdait tan kulet. mangaliwak na pandelemon o amay walay niyog tod pegley o ubi.
sikatomet so kitkitan ko ya manakar. no anggapoy naluto nen atsik ed ngarem uninumak lay dakel ya danum insan kola iyugip. untan met ed saray agagik. no unsempet si inang ko labi la bangunen toka mi piyan natawayan mi puto, bagisen ya akisalatan tod panaglako. no maminsan anggapo.
wala may akalmo na suki si inang ko ya managlakoy daing, ay katawan kon diyos amina agew na taon daing so sira mi. sika mi nimet no mansira kami daing so mankatay kami kanyan parukeyan kami...makakaakisak lala-engen no nanonotan ko. inpapakerew kod saray kakapinsan ko. no panaoy delap, dakel so sira mi nandurama, bangus, tilapia, urang, aramay nasnas. itakokok metlay bigao ta ilakok o isalat kod anto kaman, nayarin isalat koy lubir para baka, petrolyo, kalamunding ta panperes, inasin. no say puunan ko et piso ilakok na duara ta siguradon kakatlo so agmanbayar ta anto ey...maslak kakapinsan mo. diyad panakar na panaon daiset met labat so angumanay bilabilay mi managlako nin siyansiya ta anggapo met pinaralan nen inang ko. maseet labat ya manlako.

sakey ya ngarem diyad panaoy uran biglan bimmilunget so tawen, singa labi, manungol iray sangasanga na kakiyewan untan met so dingding tan atep, insan singa impata toy sanlasus ya drum na danum. tinumbok so dagem ya agka makakirem. anengneng koy bintana min apilat ed abong, naukisay atep ya inpayawar toy mapasnok ya tawen ya agnabiyer na dasal o pikasin betang tulay amina ilik ed garong. mankegkeg kamin sanagi
abasan amin so kawes mi pati belas , kaling, naibong ni petrolyo no aglabated uran nayarin apoulan kami.

saray toktok na niyog\<

PAUNA

asiplog so bilay na irap tan pasakit balet agkami dimmepad tawen ya intawag ya isuko yan katawan bangmas ikol na tilay labat so aalagaren ya mangikurit na kasamputan . perdona agagi ed lua 'yon naaplos toy datal o samay ngalngalilan paksiatey kirem.
salamat ed abagey 'yon lemmesad puso 'yon alay parok ton mangipasabid sikamin
say kapalaran et inkaindan. angga man untan say pilalek tayo ed sayan dalin ya iniyanakan mangaro, manpaaro, manglingwan, manpalingwan say parok komoy kapuspusuan yo so ag-ikaindan. ipayawar koy balon suldong, untan pa komon ta natonton yoy letakan...

kabetag na sinag na agew ed bukig, liingen kularay agagik ta unla kamid angalakan ya manames. singa kami babakes ya maniguran. amay bulirek so kaskasiyan ta mankegkeg ed betel. no arum balkuten mi sako. anggatel kuno balet agni makasalita; iyakis to labat anggad umpaway so muteg ed eleng to kalamor. say sabon mi amay perla, say igor mi, mamili kamid samay maimu-imus ya bato ya wala ray kirlakirlap to. ay balibalin panguragur na kabkab. agmo itetelmer ya maong ta milay baog mo.

kasumpal min manames alagaren mi may kanayon min di potpot managlakoy pandesal.
walay rasyon min tigduduara kami kanyan samplura. no maminsan mangiter na buntok
ta iitdan ko met na kaling nen saman tan gawaen kuni homework tod kuwentaan; libre ni pising to. pautangen ko ni sira no mamauran, kanyan balesbales labat. say inumen mi mangutkot kami abot ed gilig na angalakan, insan mi alagaren ya unlinew insan wala may sabot na niyog sikatomay ikaur mi, mansusublayan kami.

agay lay liket mid satan ta akapangan kami la. aka-ames kani. si inang mi balet unsisipot ed palbangon ta no naunor ka, lalo lad dagupan anggapoy pangigatunan moy lakum. apiley so negosyum. no tepeten nen tiya mi no iner so nila mi, say kuanmi nanames kami ta tua met.

diyad panakar na agew walay akanengneng ed sikami ya mamangakan kami ed tambib na angalakan; aliwan aminsan , mabetbet. indalem dakami. tinepet dad sikami no iner so panga-alaan mi isasaliw mi kakanen mi. say kuanko nalmuan kod panagdika. agko met labay ya ibagak ya sasaliwen nen inangko ta inpromisak ed si inang agko ibabaga.

'matila kaaaa..." liniwet dak na bulawit, ansakit balet intepel ko. bimmibiler. singa walay unkukurong ya gamayan ed taklay tan ubet ko ta sasanggaen ko. mas lalon akapasnok si tiyak nen agtoak arengel ya immakis. 

"kaparam si inam anawet so ulo to" kuanton inyeyag; insan inyugaog to

"akinet iya-amutan yoak ya tiya yo...agtakayo met sesebelan ya manayam ed abong"

agkami emme-ese-esel. pinantulagan min agmi idadalem. singa anggapoy agawa. inanap mi may nandalem. taluran labi ya binabantayan mi no iner so lalaen to tan iner so dadalanen to. say pinili mi amay arawid kaabungan ya agtokami naibatikan, anggan iner so laen to nakenan nakena. diyad gilig na angalakan . kasabi simba akilaak ed si inang ko ya manlako. analiwak na guma duara, sansakey kamid samay agik, analiwak met na katat tan lastiko. inyamot ko.

kasempet kod ngarem,intagar koy agik ed pugaro; walay awit min barang tan batangas ya antikey labat siguro animeran pulgada. nan-anap kami sangay bayawas ya balibalin putan na palsiit. amay letran y. berber mo may duaran sanga insan mo kayasan may pegley, mandadaiset ya mamurma u, timplam ed panon mon paeletay berber mo tan mamarlang kay apoy piyan singa ka mamumurmay balatyang. kayas kemkem papetang, kayas kemkem, papetang anggad nasabi may labay mon porma. insan lutuen mo piyan anawnawet tan maseksekder.kasumpal min nangaway palsiit sinali mi no nayari lan usaren. inyan mid supot ya plastik insan inkutkut mid bangkag asingger ed danum.

amawil kamid dati babantayan mi no iner so laen to siguro masulok lan duay simba lay apalabas nen sakey labi abantag min walad garitan mitutuyaw:

"walay utot ed dalan" inkuan kod samay agik

" nayari" ebat to...anempet kami angibulsa kami holin ya sansasamplura kami. dimmalan kamid kabangkagan piyan ag-marangol so aso tan agdakami nanengneng,. kinutkut mi palsiit. pinatpinat mi no nayari ni ...on diyad gilig na danum piyan agmakabatik. inalagar mi nen:

"aeeeee...aeee..aeee..awww" sikatotay unin nagngel to insan

"aa... aawww...aawww" ebat to may agik...mantaknek lay amina ganagana to, diyad duaran immunan holin apayurong la ta natna so lulur ton nantupag.

" a..aa.aa" inakmon kami bilunget, batik kamin singa pusan kantaw. inkutkut mi palsiit mi. pimmaway kamid arawrawin pasen analiwak na pakasyat tan inminum kami sinamit.
binisitak may pangamaen kod tatay ko akikerewak na talon.

"anak ti sal-it rabrabii agdawat kati tarong" inkuan to; agak...immesel

"apay...umel kan balong" kuanto

kuanto labat itan ta nen mabilay ni amang ko ayuyang toy abong mi tan, no unsempet wala lay belas to wala ni iknol na manok. singa mangrogrocery ed abong mi. inburburran tokami syempre tano andi di burburen mi. nakarapas moy talon antam no nayari la o andi. 

" inyalaan kayo pay ti kamatis ken parya...balong tarakenem dagita kakabsat mo wen"

duaran supot so inter to. sansakey kami bitbit. makakaimis si tiyak; ta inter koy kapaldua. si atsik balet mapaga ta abalitaan ton walay tinambangan dad danum.

"siguro arara may lukon matakew na mangga" inkuanen antik, agkami emmesel

marakep so panangan mid satan ta angisempet si inang koy igado, piniriton galunggong tan baaw ya amayamay. makakalekak anggad natan ta samay bulirek mi pati eleng toy pakanen to anggano mantungtunggari mangan nin likdem. siyempre inyapag mira.

diyad sabado nilaan koy panginaen kod nibaley. dakel so kaimito tan mangga. unlak diman ta mandukdukak na apaktak ya bunga. mara-iknol so kuwanda no anggapoy apaktak gawaen kon walay napaktak. tawagen ko may kapinsan kon mokong itdan koy benting, mangalaak na ngawey na unas , mapalakapak lay mangga . mandukduk labat so gawaen mo. atay aminsan sinmabi may panguluan da awit awit toy uleg singa kabaleg na putay kumpay.walay gumad sungut to. anonotan balibali 'yan ay-ayam. sasaliwen kod sikato say labay to duay pisos. say kuanko piso ta awiten kod eskuelaan ed baology insan ipawil kod sikato. labay to met ta didianuen. pinakan tula kunoy patang kanyan sakey simba ni insan mangan. 

"kuyang itdan takay taluran pisos no agmo ibagan analiwak ed sikay uleg...isambam anggad patey" inkuan ko. siguro mananap na pounan tod buntayog o tatsing kanyan on 
kuanto.

insempet ko inyamot kod kasillas sinakuban koy lata aramay limaran galon so karga to,
nen nengnengen kod kaimbuasan akabblos agko antay nila to. si antik met diman so amesan to. talagan agko naanap nen:

"antoy gagawen modya ...paway ka ta atarasaduak la" kuanen antik 

"baba...balet...walay..." naakmon koy dilak

" sige la ...paway ka diman ka lad bangkag...itungir mo lad man...manawit kay ambuligan" kuanto.

immalisak , kamamanta...

"ulegggggg" batik ya labuslakseb asabi toy kalsara; amayamay ya dimmagup. no nataktakot ka manaya singa ka superman; agay lay peles da agko anggan naimano ya labuslakseb. insan ko labat naimanu nen wadman ya akakamarang ed kalsara...aay batikak ya angalay ules.

"bastossssss.....kaaaa" kuanto, inyalaan kulay ules. intalapar kod sikara, inanap komay uleg. angalaak na duaran bulawit. sansakey ya limak. nen anengneng ko pinitingan ko, batik balet anggapoy laen to kanyan unlaban. naimanok nakal may gumad sungot to. pinitingan koy ulo to amay beneg na mata to naunat.tinekmelan koy ulo to kimmawewet ed limak, makakiki labat say delikado amay sangi to. nen anengneng koy sangi to ...inekal nen kapinsan ko manayay gnipen to. ...sikato manayan singa walay trangkaso to.
impawil kod pugaro dimad asingger na kadre. anggapulan bilay imay kapinsan kon saman balet anggapoy akaanta. 

saray untutumbok iran agew so mainumay lay bilay mi. say panangan anggan seksekan moy timol mo ed dakel. maomaong met so trato dad sikami.

e...anto umpapawil laray balikas ed maaron dila yo. basa nin siyansiya. in-inuten kon iter
ed sikayon pinabpablin kabaleyen, no bilang walaray a

Title:Lakay Hermoso Cruzado: Sakada
﻿<b>lakay hermoso cruzado: sakada</b>

Amado Yoro

SINIRPAT ni Lakay Hermoso Cruzado ti pakabuklan ti Kampo Uno. Iti gayebgeb ti agligsay nga init, maipasirna ti kinanumo ti kampo a nangbukel iti kinataona. Naigameren ti biagna iti kinadungrit daytoy a kampo. Nairuamen iti sinnungbat a taraok dagiti kawitan. Ti paswit ken pinnasindayag dagiti agtutubo. Ken ti di mangipirpirit a panagkakaarruba dagiti sabali a puli.

Ditoy Kampo Uno ti nangibalayan ti kompania kenkuana. Maysa a benepisio ti plantasion ti maadaan iti balay. Ngem iti panagbaliw ti kunkunada nga economic crisis ken ti plantation survival, adda Redevelopment Project nga ipagpagna ti plantasion a nagretiruanna. No ania dayta a proyekto, dina maawatan. Ti ketdi madlawna iti kampo, bumassiten ti balbalay. Main-inuten a mapanawan ken marumek no di man mapuoran. Bassiten ti natda iti ligason a yanna. Agtultuloyen nga agrakaya dagiti balay. Ket iti nagbaetan ti Kaiki ken Kailio, naatar met dagiti bachelor's quarter. Agyan iti maysa kadagiti BQ. Nababa ti abang.

Nairuamen ni Lakay Hermoso iti kastoy a buya. Ditoy ti kaaduan a nangpalabasanna iti pitopulo ket dua a tawenna. Gagangayen kenkuana ti asuk ken daranudor ti sugar mill. Dagiti usang ken basura iti aglawlaw. Natapok ti kalsada iti kalgaw, nalutlot met no tudtudo. Kampo Filipino ti ad-adda nga awagda ditoy ta ad-adu ti Pinoy.

Sumsumaren a kanayon ni Lakay Hermoso Cruzado no kaanonto met a tubagenda ti taengna. Namin-adun a kinasarita da Adigi Campos, Employee Relations Director ti Ohana Sugar Mill; ken Laurel Palma, Housing Administrator, tapno panawanna ti BQna. Ipatpatangkenna a dina mabalin a panawan ti Kampo Uno.

Ngem kaanonta a sardenganda? Sipsiputandan ti biagna. Kayatda nga iyakar iti Elderly Housing Project nga aywan ti gobierno. No adda koma pamiliana, adda koma kamangna ita. Ngem dakkel a malas ti biagna ti iyaadayona iti Sta<pd>.</pd> Narcisa.

"Pumanawak tapno sapulek ti gasatko iti ballasiw-taaw," impasingkedna ken ni Carmencita Dayoan. "Ammom a napanglawkami isu nga awan ti kaimudingak iti imatang ti amam." Agrubrubuat idi a sumurot iti biahe nga agluas iti Port Salomague, Cabugao, Ilocos Sur.

"Material a banag ti sanikua, Hermoso," kinuna idi ni Carmencita, "Uray dinno ti ayanmo, mabirokam ti gasatmo no agsaetka."

"Ngem no iti ballasiw ti taaw ti pakasarakak iti supapak ti ayat a birbiroken ti amam, sumangpetakto no agballigiak. No mapaayak, maudin a panagpakadak daytoy."

"Ammom nga ay-ayatenka iti amin a kinataom, Hermoso," naglua idi ni Carmencita. "Tagikuaennak sakbay a pumanawka."

Nagtilmon. Nagmalanga. Dina maawatan no apay a sumangpet dagitoy a lagip iti aganayen nga uppat a pulo a tawen!

Ngem dina maawatan ti bagina manipud yaay ni Moises Simon, kameng ti screening committee ti 40th anniversary committee for the 1946 Filipino Sakada, itay bigat.

Ti reunion ken ti sentimental journey a mangsuknal iti Port Salomague ti yaw-awis ni Moises Simon.

Saanna nga inikkan iti kaipapanan ti isasarungkar ni Simon. Ngem adda nagutad iti barukongna itay madakamat ni Simon ti Puerto Salomague.

Sinirpatna manen ti Kampo Uno. Daanen dagiti balbalay. Kas iti tawenna, agsalog met ti pigsa ti rimatsi dagitoy a taeng ken umok ti biag. Madlawna ketdi nga adda pay imeng ken bara dagitoy a siled. Adu met a pamilia ti mairanranud ditoy.

Tiningitingna ti kaungganna. Simged ti iliw iti barukongna. Ngem asino ti kailiwna? Asino pay ti makaam-ammo kenkuana idiay Sta<pd>.</pd> Narcisa?

"Ipasngaykonto nga awan ti amana ti adda iti saklotko," insurat ni Carmencita idi addan ditoy Hawaii. "Ammuem a sika pay laeng ti patpatgek, Hermoso. Ket no birokennanto ti ramutna, bay-am a sapulennakanto..."

Dayta ti nangsigkat iti barukongna itay nadakamat ni Simon ti Port Salomague. Giddato a bimmangon ti rangtay ti lagip a pinugsat ti adun a tawen. Uray ita, birbirokenna pay laeng ti sungbat dagiti saludsodna no ania ti nagbanagan ti kunkuna ni Carmencita nga anakda. Saanen a bale ken ni Carmencita ta nadamagna a natay a nagpasngay.

Immanges iti nauneg. Ngem ad-adda a kimmarayo ti riknana. Aglalo itan a pampanunotenna dagiti impakita ken imbasa ni Simon a kailian ken am-ammona, agraman ti naganna, nga impablaak ti Santak. Nupay adda dagiti dina malagipen, adda met dagiti malagipna. Nagballigi dagiti dadduma. Napaay met a kas kenkuana dagiti dadduma. Nagbakasion ken nagyanen idiay Filipinas dagiti dadduma. Isu, adda pay laeng a taptapoken iti Kampo Uno!

Ngem adda pagduaduaanna. Nagkatawa itay ibaga ni Simon a pilienda ita a tawen a kangrunaan a sakada! Asino koma itoy a reunion? Ania koma iti ipagpannakkelna iti komite?

Nabayag a sinumarna ti kaipapanan ti iyaw-awis ti komite. Lakayen! Maysa, awan ti maipagpannakkelna. Saan a naglupos. Hermoso Cruzado a pimmanaw iti Sta<pd>.</pd> Narcisa, Hermoso pay laeng no agawid.

Binaliwanna a kinita ti pakabuklan ti Kampo Uno. Ania ti agur-uray a gasatna itoy sangkapirgis a daga dagiti Kanaka? Bassit la a daga daytoy nagdissuan ti BQna ngem kayatda a pagtalawen.

"Saan a natalna ti biagko ditoy," insursuratna idi ken ni Carmencita. "Ammok nga agnanayonto nga agallaallaak. No diakto latta a masarakan ti kita ti biag a mabalinko nga idanon iti amam, ibagamto lattan a napaayak..."

"Diak ammo no anianto ti ipanaganko iti anakta. Ngem ammuem koma a sika ti ama daytoy. Daram, wen, daram, Hermoso."

Nadamagna laengen a natay ni Carmencita idi ipasngayna ti maladaga a babai. Ngem apay a kasla nagsat a naminpinsan ti damag iti dayta nga ubing? Adda kadi pakainaigan ni Lakay Agaton Dayoan nga ama ni Carmencita?

Napanunotna manen ti kinanumona. Saan a nagbaliw. Mintalon latta. Pensionadon. Iti biangna, saan a libaken ti biagna dagiti gargaret ken alikamenna a kas katkinero ken agpadpadanum. Umanayen ti sangkabassit a pensionna iti social security ken ti seguro ti kompania a nagtrabahuanna. Nakipulapol met idin kadagiti nadumaduma a puli.

Immay ditoy Hawaii a sakada. Nagkaradap iti katapokan. Iti kaunasan. Nagdigos iti ling-et. Tinurtor ti kettang ken puyat. Nababa ti sueldona ngem inkagumaanna ti agbiag. Timmipon kadagiti nadara ken makabisin a welga. Inrupirna ti kalinteganda. Nakidser a kameng ti union agingga iti nagretiro.

ADDA nagsardeng a lugan iti sango ti BQna. Nalasinna ti Subaru TV. Dua nga agtutubo ti dimsaag. Da manen Palma ken Campos!

Adda semsem iti unegna ngem dina impadlaw. Namrayanna ti immisem idi kablaawan dagiti dua a pannakabagi ti Ohana Sugar Mill. Ubbing pay dagitoy. Ngem adda panagraemna kadakuada. Saanda ngamin a kas kadagiti dadduma a nangato iti adal ken puesto a di mangipirpirit. Ken saanda nga ipadlaw a pagkaritda ti puestoda iti kompania.

"Nakapanunotkan, Mr. Cruzado?" sinaludsod ni Adigi Campos.

"A, awan ti kayatko a papanan, Mr. Campos. No adda man maitedyo kaniak, diak kabaelan ti abang."

"Ngem nasken a panawanyo ti kampo," kinuna ni Laurel Palma. "Ammoyon a dakkel a proyekto ti mabangon ditoy."

"Ngem saandak a basta mapapanaw ditoy," inkalintegan ni Lakay Hermoso. "Awan ti makaibaga ti kayatko nga aramiden."

"Ngem nasken a maawatam. Nasken nga agtitinnulongtayo. Dimo piliten ti kompania a mangpatapuak kenka."

"Inted ti kompania daytoy a pagyanak. Nabayagakon ditoy," immirteng ti balikas ni Lakay Hermoso. "Ditoyak a naglaklakay. Ita pay a saanakon nga agtrabaho ti panangpapanawyo kaniak?"

"Adda pagpatinggaan ti benepisio nga ited ti kompania, Mr<pd>.</pd> Cruzado," kinuna ni Adigi Campos. "Saan a sumursurot ingga't patay."

"Kunayo daytan ta nalpasandakamin!" adda saem iti balikas ti retirado a sakada. "Inibusyo amin a pigsami tapno agdur-as laeng ti pagunasanyo. Tapno umasensokayo!"

"Saan a kasta, Apo Hermoso," simngat ni Palma. Saandakayo met a baybay-an. Isu ngarud nga immaykami tapno ilawlawagmi ti pudno a panggep ti redevelopment. Ken adda met masindadaan a pangyakaranmi kadakayo. Ken ammuem a bigbigenmi ti dakkel a kontribusionyo iti panagdur-as ti unas ken ti industria ti plantasion. Kas pammigbigmi, adda ti elderly housing a papananyo. Nasken nga ipatungpalmi ti bilin ti ngato. Nasken a madalusan daytoy a kampo. Proyekto ti gobierno daytoy kadagiti moderno a condominium, shopping center, ken housing met laeng."

Gobierno? Apay a bumiang ti gobierno iti kaunasanyo? Awan kadi ti panangisakityo? kunana koma ngem namrayanna laengen a sinirpat ti umas-asimbuyok a simborio ti sugar mill.

"Saanak a pumanaw ditoy," kinuna manen ti sakada. "Ditoyak a naglaklakay. Adda ditoy ti riknak."

"Ngem laglagipem a saanmo a kukua ti daga. Ab-abangam laeng iti kompania a nagtrabahuam," impalagip ni Campos.

"Ngem paseten ti biagko ti Kampo Uno. No rebbaenyo, kasla rebbaenyo metten ti kinataok. Awan la kadin ti maaramidyo a sabali? Dakayo kadi met laeng a kadaraak ti mangdadael iti arapaapko nga a biag a natalna iti kampo?"

Nagkinnita dagiti agtutubo.

"Yakardakayo ngarud iti sabali a kampo," kinuna ni Palma.

"Agpapan pay. Saan a mabalin kaniak dayta."

"Dinakam koma a piliten a mangibaon iti demolition team, Mr<pd>.</pd> Cruzado," kinuna ni Campos.

"Adda met kalinteganmi a manggibus iti benepisio iti kaunasan, Mr<pd>.</pd> Cruzado."

"Kayatko a yuman daytoy iti Union Housing Chairman," kinuna ti sakada.

"Naimbag no kasta ti aramidem, ngem ammuem nga ammo ti unionyo daytoy a banag."

NGINETNGETAN ni Lakay Hermoso Cruzado ti kasasaadna. Kasla saan a mamati nga agawenda lattan ti lote ken BQna. No agpayso nga adda redevelopment project iti Kampo Uno, dina maawatan no apay. Nagadu ti sabali a disso a pagbangonanda. Patayenda kadin ti daan a kita ti komunidad itoy a kampo? Adda sabali a rupa daytoy a kampo. Ditoy ti nagdas-alan ti adu nga annak dagiti sakada a kas kenkuana. Awan kadi ti kalinteganda a mangtaginayon ti kulturada?

Imbaw-ingna ti panagkitana iti pakabuklan ti Ohana Sugar Mill. Umas-asimbuyok latta ti simborio iti labes ti nakaberberde a kaunasan. Tumukno iti langit iti panagkitana. Kas kangato ti arapaapna a dumur-as idi agkabannuag pay.

MALEM. Il-iliwen ni Lakay Hermoso Cruzado a sarungkaran koma manen ni Moises Simon. Nabayagen a saan a simmarungkar daytoy. Damagenna koma no matulonganda a mangtunton ti benepisiona iti HSPA. Adda ngamin libre a plete dagiti saan pay a nagawid sipud daydi yaayda a sakada. Damagenna koma pay no kaano nga agluas ti kunkunada a sentimental journey ken ti reunion.

Kasla naitawtaw ngem naamo a kalapati ti surat a naawatna iti maysa a malem. Alegre Dayoan ti nagpirma. Ibagbaga ti surat a nabasana kano dagiti nagan dagiti sakada iti maysa a pagiwarnak. Malagip ni Lakay Hermoso a nairaman iti listaan. Ammona a ni Moises Simon ti makaammo ti adresna. Kastoy ti paset ti surat: "Misterio ti biag a nangilimed iti amin. Ngem sakbay ti ipupusay ti apok a lakay, ni Lakay Agaton Dayoan ken Consolacion Rosete iti maysa nga aksidente, impudnona amin a napasamak. Nadalus ti panagbabawina kadagiti babakna kenka, ken daydi inak. Saanko gayam a pudno nga ina ni Nana Consolacion. Carmencita ti inak. Ammok metten no apay a pimmanawka. Saanka a babalawen. Awan katukad ti ayat no di ayat. Ngem adda dagiti kinaagum iti kuarta no dadduma. Gatadanda ti ayat. Ngem ania ti mamaay ti ayat no mapukaw ti patpatgen? Sapay koma ta maawatannak met no apay a bulsekak kadagiti kinapudno. Ket dakkelto a sagut iti biagko no makitak ti pudno nga amak. Adda agur-uray kenka ditoy a kasungani ti panangipapanmo. Bareng makikuyogka iti grupo dagiti sakada nga agtitipon ditoy Salomague. Wen, siak ti imbatim a bukel kadaydi Nana Carmencita..."

Kinammet ti napalaus nga iliw. Immanges iti nauneg. Nakitana manen ti kinanumona iti suli ti siled. Ania ti isarangna iti napanawanna a lugar?

Pinalabsanna ti pakabuklan ti Kampo Uno. Mapagtalawto latta, kayatna man wenno saan. Awanen ti duri ti unionda. Saan metten nga inggaan da Palma ken Campos.

Ngem pumusay kadi lattan a dina makita ti Sta. Narcisa? Ni Alegre Dayoan? Ditoy kadin ti ungto ti desdesna? Agrakaya ken marpuog a kas kadagiti daanen a taeng iti Kampo Uno?
Kimmammet pay naminsan ti iliw iti barukongna. Kinitana ti init. Lumlumneken. Ita a rabii, ukopan manen ti daan a BQ. No ania ti mapasamakna itoy nga agpatnag, inton bigat, ta mabangonanto pay ti sabali nga init ti biagna, uray sinnonto kada Moises Simon wenno da Laurel Palma ken Adigi Campos, ti umuna a sumarungkar iti taengna, ammonanton ti sumaruno nga aramidenna. —ö


Title:Ti Saksi
﻿<b>Ti saksi</b>

Gerry Riguera

Uray kasano ti karigat ti biag basta awan la ket dagiti dadakkel a problema, maragragsak latta ti agus dagiti aldaw nga aglabas.

Kasta ti panagbiag da Nelson ken Linda. Saanda pay unay nabayag a nagkallaysa. Masdaaw dagiti kakarrubada ta awan met laengen ti pakakitaan ti ayan-ayatda. Nalabit nga awan play la ti panggepda nga agaramid ti ubing ta narigat ti biagda. Agtaltalonda laeng. Agpadada a naggapu ti marigrigat a kaamaan. Nagagetda. No palausan ti manarita, di pay sumingising ti init ket addadan ti kalsada nga agpapan ti talon. Lumgakto metten ti init no makaawidda kalpasan ti aldaw.

Adda inarem ni Nelson idi nga adda kayada ngem saanna intuloy baka kano iti kamaudianan, adipento ti arigna. Kasta met ken Linda; adda met dagidi baknang a simmarigsig kenkuana ngem kuna ni Nanana, "Anian balasangko, kasano nga agkalub ti abu-oy ken pino?"

Agkagasatda ketdi a.

Natalinaay ti biagda a talaga. Ti panagiremedioda ti pamastrekan ti ikagumaanda tapno adda saganada no adda maladagada.

Ti kastoy a nakaap-apal a biag ti marigrigat ngem naragsak ket bigla a nagbaliw. Kastoy ti rugi ti amin:

Kas kadawyan, sumipngeten idi agawid dagiti agassawa a nakakarison manipud talon. Dimmagasda laeng ti tienda nga asideg ti pagbabastelbolan. Napaspas dagiti pasamak. Pagdissaag ni Nelson ti karison, naminlima a naglibang ti paltoog. Naidasay ti karrubana a ni Lando a pagbulbulodanda no dadduma ti boggoong no maawananda.

"Nelson, ni Lando, natumba! Arayatem!," inyikkis ni Linda.

Dagus nga inasitdan ni lakayna ni Lando ngem awanen ti angesna.

Nakita ni Nelson dagiti tallo a mapapati a nangaramid ti krimen. Saanna a nalasin ti dua ngem ti nakasabikel ti paltoog a nakitana ket ti anak ni mayor --- maysa a naigamer ti maiparit nga agas.

Gapu ta asideg metten ti balay da Lando, bayat ti panagkitkita ni Nelson ti bangkay ni Lando, nagtaray ni Linda a nangipadamag ti nakaam-ames a nakapay-an ti karrubada ken ni baketna.

Naitabonen ni Lando. Adda metten ti kaso ti husgado. Kuna ti manarawidwid ti tienda a nanggatangan ni Nelson ti vetsin a nakitana ti pimmaslang ti biktima ta pag isu idi a bumaba ti karison idi a nagsasarunson ti libang. Saan a nakita ti aglaklako dagiti pasamak idi ta lukluktanna ti frigider a nangalaanna ti serbesa.

Kayat a risuten ti pangukoman dayta a kaso. Napatulodan ti subpena ni Nelson ket masapul nga agparang ti korte iti naikeddeng nga aldaw ket no saan; mabalod.

Agduadua ni Nelson no mapan wenno saan. Umuna, saan a nakangato ti adal ken maikadua, kunana ken baketna a "baka ilikawlikawdakto dagiti abogado ket siakto pay ti dakes."

"Wen a ngem no saanka agparang diay husgao, ibaloddaka. Bilang kasta, kasanonto ngarud ti talon ken pati siak payen?"

Indawat ni Nelson nga ikkanda koma ti naan-anay a panawen tapno matingitingna no ania ti tumutop nga aramidenna.

Bayat ti panaglabas dagiti aldaw ken lawas, saan a makaidna ni Nelson a mangpanpanunot no ania ti nasken. 

Saanna ammo no ania ti laud ken daya ti husgado. Kabayatanna, ti ilem dagiti kaaduan ket ni latta anak ni mayor ti matudo a nakin aramid ti krimen. 

"Asino pay koma ket isuda ti nauyong ken addaan poder?" kuna ti maysa a panglakayen.

Sabagay, awan met ti loko-loko ditoy. Awan met ti ammo nga adda iduldulinna ditoy ili. Sa ket maysa, napigsa nga armas ti intirada ken daydi lando." innayon pay ti maysa.

Ti kasta a pannakariribuk ni Nelson, imbes koman a maturog kalpasan ti alsana diay talon, masansan nga agtugaw pay la ti langkapi ti asig ti pangsubsubuanna ti bakana nga agpayubyob. (Sumigarillo bassit.)

Kasta a kasta ti ar-aramidenna agingga iti maysa a kuyem, adda ag sangapulo a tattao a simbrek lattan ti paraanganna. Napalalo ti buteng ni Nelson. Naka-igamda pay dagitoy kadagiti sabasabali a kita ti armas. Pagarupenna a pulis wenno soldadoda ngem adda kadi kasta a nakasinelas laeng wenno nakasakasaka?

Nagyan dagiti uppat ti paraangan ket simbrek ti dua ti uneg ti balay sa sainalikawkawanda ti balay.

Uray napalalo ti buteng ni Nelson, binaonna pay la ni Linda a mangisaang ti danum a pagkape dagiti bisita.

"Saan a kape ti panggepmi, kabsat. Am-ammonakami met ngatan ket saanmin nga ipakaammo no siasino kami," kuna ti maysa.

"Immaykami, kadua tapno tulongandaka. Saanka nga agbuteng," impatalged ti uloda. "pagbiitkami laeng ta adu pay ti papananmi. Ti makunak ket saanka nga agparang diay husgado ta ti hues ket uken dagiti agtuturay ditoy nga ili ken dagiti abogado ken mabayadanna. Awan ti manamnaman nga hustisia. Baka sikanto pay ket ti ilmenda a pimmatay ken Lando. Ammomi ni Lando a nasayaat a tao.

"Ania ngarud ti aramidenmi, apo?' bimmallaet ni Linda.

"Dayta pay la ti masaomi ket inkamin. Agsublinto ti maysa kadakami kalpasan ti sumagmamano nga aldaw ngem tengnganto ti rabii ti iyaaymi." Ingibus ti maysa ket nagdardarasdan a nagpukaw iti kasipngetan.

Ad-adda manen a nagbuteng ni Nelson ta ammona a dagiti immay a bisitana ket dagiti kakabsat ti "ruar." (KTR).

Ammon ti anak ni Mayor a ni Noly a mabalin a nakita ni Nelson ti panangpatayna ken Lando. Ti kasta, adda binaonna a nangidanun ti suratna ken Nelson a nangballaag a no mapan agsaksi, isu met ti sumaruno a maipalnaaw agraman ti baketna.

"Linda, mangaasi ni Apo Dios. Mapanak diay husgado uray ket nasayaat met ti panggepko. kayatko la ti makatulong babaen ti panangibagak ti naimatangak." Inyay-ayona ken Linda.

"No mapanka, kasano? Isunto pay la ti pakaisarsarakam. Ammom metten ti ti kita ti hustisia ditoy\/ Narigatta ngem apay a makiramanta pay ti gulo?" indanag ti baketna.

"Saan a ta ti subpena, pilitennak kano a mapan diay husgado a kas saksi."

"Kasta no kasta ngem ammonon dagiti abogado a dadduma a ti linteg ket kiluenda ken ti killo lintegenda."

"Uray pay kasta. Ania ti dakesna no ibagak la eng ti nakitak? Pakabasolak kadi?" inkilga ni Nelson.

Madaman iti sinninged da Nelson ken Linda idi adda nagkatok ti balayda.

"Nelson, agsiimka. Ammuem nga umuna no sino sakbay a lukatam ta ridaw," inyarasaas ni Linda sa nagpelles.

"Ti kabsatmo" Kunati timek.

Ammo lattan ni Nelson a dagiti KTR.

"Kabsat," impakauna ti kameng ti KTR a kas sa isu ti ulo, "segun kadagiti tiktikmi, sika ti sumaruno a paslangenda ta ammoda a no agsaoka, ti anak ni mayor ti itudom a nangaramid ti krimen. Ammomi dagiti mapaspasamak ditoy ili. Ammomi a sibubuteng dagiti umili kadagitoy bulok nga agtuturay ken aglaplapusanan . . . Dakami ti mangiyetnag ti pudno a hustisia tapnon maawan a maninpinsan dagitoy dakes a tattao a rebbengda koma ti mangisakit kadatayo nga umili."

Pagsaona dayta, nagdardaras manen a pimmanaw ti bisita.

Saan a naawatan ni Nelson ti kayatna a sawen dagiti nangngegna.

Bayat ti pannakaaramid ti maysa a bista iti uneg ti munisipio; adda idi ti mayor, ti anakna a makisasao iti paraangan ti munisipio kadagitipulis. Adda met diay ngato ni hues ken dagiti abogado.

Idin a mangrugi ti bista, adda dimteng a maysa a teniente a nakauniporme a nakasabikel ti .45. Iti met asideg ti plaza, adda met dagiti "turista" a mangkitkita ti buya dagiti kadaanan a pasdek. Nakaawitda ti bag ken danum ta nadagaang idi.

"Sir," kuna ti tiniente ken ti pulis, "adda surat a para ken mayor."

Intedna ti surat. Bayat ti panagbasa ti pulis ti naka-address, insigida a nalsok ti pispisna. Napasag ket innala ti "tiniente" ti M-16.

Nagtaray a napan iti uneg ti opisina ni mayor. Nagkanalboong. Napasagen ti mayor. Insublat ni "tiniente" a ginudas ti hues ken dagiti abogado.

Idin ta agkakaribuso dagiti tao iti sango ti munisipio a pakairamanan ti anak ti mayor, dagiti "turista" iti asideg ket nakinayunda metten a nakirinnupak kas kadua ni "tiniente." Amin a pulis nga adda idi a nairana ket awan nakalasat.

Pati ti anak ti mayor

Title:Adda Latta Iti Dara
<b>Adda latta iti dara<pd>.</pd><pd>.</pd></b> 

Edmund Salvador

Nalunag ti puso ni Nicky idi makitana ti buya ti aglawlaw.Inranta ngamin ti kasinsin nga inlasat iti "squatters area"". Kaaduanna ti nakalabus nga ubbing. Agayayamda iti tapok ken narugit a kalsada. Maysa ti nadlawna kadakuada.Nakuttong ken dadakkel ti boksitda.

Damona ti umay agbakasion ditoy Filipinas. Nayanak idiay Amerika. Adda met ketdi pampamnuotanna maipapan iti nasiontayo ta masansan met a dakamaten dagiti nagannak kenkuana no kasano ti kasasaad ti naggapuanda a daga.Simken ti asina kadagitoy.Awan pay ti nakitana a buya kastoy iti namulagatanna a lugar.Isu a naidumduma ti mariknana iti daytoy a kanito.Nagampayag ti panunotna.Nalagipna no kasano ti kinasaliwanwan ti naggapuanna. Adtoy ti buya a dina ninamnama a maimatangan.Kasla sumalpot a duros iti unegna daytoy a ladawan. .Mariknana ti naidumduma panangay-ay kadagitoy nga ububbing..

Bayat ti panagubingna, dina pulos napadasan ti naawanan iti taraon. Maimatanganna ita nga uray inapuy laeng ken asin ti pagtaraon dagitoy a tattao ket naragsakdan. Maipalagip kenkuana no kasano ti kapateg ti maysa a tukel ti inapuy kadakuada.Idinto ta idiay ket adu a taraon ti maperperdi ken maibelbelleng.Ket ditoy kasapulanda unay ti pagtaraon. Itan nga addan iti umno 
nga edad tapnon maamirisna ti nagdumaan ti dua a nasion,adda simmiplot kenkuana a panggep.

Addada la ngaruden iti kalsada nga agturong iti probinsia ngem umukukuok latta kenkuana ti buya a nakitana idiay Manila itay agrubuatda nga umay ditoy probinsia. Sabali manen a maris to maimatanganna bayat ti pinangpanurnorda ti kalsada nga agturong Ilocos.Agsumbangir a kataltalonan ti kitkitaen ita.pinagbingngina bassit ti tawa iti batogna. Immagibas ti puy-oy nga aggapu iti ruar iti rupana. Nagustuanna daytoy nupay napegges ti panagpataray ni kasinsinna.Maayatan iti panagrikusrikus ti lugan nangnangruna iti igid ti baybay.Dumani lumneken ti init idi dumanonda idiay Laoag,maysa pay nga oras ket addadanton ditoy ayanmi.
Apagisu nga agsipnget idi mapasungadanmi ida.Uppatda laeng nga agkakasinsin ti nanguyog kenkuana.Ditoy balay ti pagtarusanda amin.Ti kinapudnona kasinsinko met isuna ta agkabsat ti Inangko ken ni Tatangna. Nag-Navy ngamin ni Angkel Ignacio idi.Itan retirado isunan.Ni laeng Pedring ti nayanak idiay Amerika, isu ti inaudian kadagiti lima a kakabsatna.Panayda a lallaki.

Adu a kamkamag-an idi lumaemda iti salas.Arimbainennak nga umasideg ngem induronnak ti maysa kadagiti gagayyemko. Saanak ngamin a nairuam iti kaaduan tao. Sigsigud a kastoyak.
Nataytayag nga amang ngem siak, agarup a lima kadapan ken siam a pulgada ngata ti katayagna.
Masdaawannak ta awan met ti natayag kada Angkel nga ag-Duronio.Agpayson sa ket tay 
Mangmangngegko a nalaka a dumakkel ti tao itdiay Amerika ta aduan ti taraon.Mabalin a kasta.

Nairut ti pinangpetpetna ti imak idi alamanuek sanak inarakup. Alumiimennak koma a paarakop ta diak pay unay nakapagbulnas manipud itay naggapuak iti katabakuan ngem ania ngarud,sori a 
No mabangsitan kadatao. Ngem madlawko nga awan ti pinaginkukunana. Naragsak, uray no 
Sungbatanna met iti Ingles ti saludsodmo. Agyamankami ta maawatanna ti Iluko. No koman saanen a ket mangamotekami ngatan iti Ingles.Ngem nadekket a kasarsarita, sungbatanna amin a saludsod kenkuana ket awan a pulos ti panagalumiimna. Kastoy ngata a ti Amerikano kunkunak iti nakemko.

Ammoyo ngamin kadagupanmi nga ag-kakasinsin, no kunak a siak ti kakapuyanda ket mabalin unay. Saanak a naparaburan iti aniaman a sirib iti aniaman a tay-ak ti adal.Isu a maalak no kua ti agbain no kastoy a panagtataripnong iti kaaduan.Kayatko nga iruam ti bagik ngem adda latta 
panagalumiimko no maalak ti agbain.Adu a damdamag ken padpadamag ti agsisinnallupang a salsaludsodda kenkuana, nangnangruna ngarudendagiti babbaket idi maammuanda nga maawatanna ti Iluko.Naayat a makipatpatang.Naisem ti rupana a makisango ken nalakana nga inyasideg ti bagbagina kadakami.Kasla nabayagen nga adda ditoy ti panagriknak.Apagisun sa ket tay kunada nga sumro latta tay pannakabalin ti dara.Rabiin idi agpakada dagiti immay simmarabo.
Inalada amin ti nagan dagiti immay ta inton kano kaadawan ti Paskua ti pannakaited dagiti sagsagut. Yaman pay Apo no addanto pannakabagi kunkunak iti panunotko ta diak pay napadasan ti naregaloan iti panawen ti Paskua.Addanto kano manen pasken a maangay ken paala ni Nicky
ta kalpasan ti Paskua ket agpa Maniladanton ket dinto agsubli ditoyen.Wenno dina ngata ammo a
dakkel ti magasto iti agpasken kadagitoy a tiempo ti tawen ta kangitingit ti panagdidingol? 
Wenno insaganaanna ngata ta kasta met dagiti umumay ditoy no damoda ti agbakasion.

Nasapaak met ti kunak nga agririing ngem addan nga agkapkape ni Nicky idi umulogak iti baba.
Indiayaannak iti kape ta nakaaramid pay gayamen iti para kaniak.Adda pay laeng nga agkukkukot dagiti kasinsinmi iti bukodda a siled da Kyle,Richie ken Pete

"Thank you"" adda pinagbeddal ti timekko ta ita man laengen nga agsaritaak iti Ingles.

" You're welcome"" insungbatna met nga umisisem.

Adu koma met ti kayatko nga ibaga ngem kasla adda panagtukiad ti riknak ta amangan no saan nga husto. Uray ta maawatanna met ti Iluko namrayak laengen a kinuna iti nakemko.

" I want to go around the place"" bineltakna ti kinaulimekmi,""just to see the beauty of the 
surroundings, Is it okey for you?"" kinitak sa nagkidday.

" A,e, ket wen a Insan'"" adda panaglagaw ti timekko.Intangguapko ti maudi a lidok iti tasak.
"Agurayka ta riingek dagiti tallo a tur-og."" Inkatawaak. Nakipagkatawa met. Ammok a naawatanna ti sinaok.

Bimmaringkuasda a dagus idi riingek ken imbagak a kayat ni Nicky ti agpasiar.Binilinda ngamin ida nga ipasiarda ni Nicky kadagiti napipintas met a buya ditoy Ilocos.Isu nga ammoda metten ti 
obligasionda ken ni Kasinsin Nicky.

Immuna kami a dimmagas idiay Laoag. Maayayatan makakita kadagiti kalesa ken agsisinnilwasiw a traysikel. Awanen arindenggan no aggiddanda nga agpaburbor kadagiti traysikelda. Saan a istorbo daytoy ken ni Nicky no di ket kinaykayatna a imatangan dagiti agsisinnallupang a tattao ken traysikel iti kalsada. Nailet ngamin dagiti kalsada ditoy Laoag. Awan kano ti kastoy ti kailetna idiay ayanda Insan Nicky.Nupay kasta nadlawna ti kinadalus ti aglawlaw. Insaritak kenkuanan a daytoy a syudad ti nakaala iti premyo idi ti kadadalusan a lugar iti Filipinas. Umisisem a nagdengngeg kadagiti innak impalawag.
Impanmi iti masasao a Laoag Sinking Bell Tower. Inisplikarko kenkuana no kasano ti katayag daytoy a torre idi kabarbaro a naaramid base ti pakaistoriaanna. Daytoy ket mabalin a sumrek idi ti nakakabayo a tao ngem itan uray pandeken ket narigat pay a sumreken no dika agrukob. Nagtungtung-ed met bayat ti pinangistoriaak maipapan iti torre.

" Kasano nga ammom amin dagitoy Insan?""inamad ni Richie,""Kunam nga awan ti ammom ngem adda met gayam ilemlemmengmo a.""

Namrayak laeng nga inngato dagiti bagak, ta agpayso naammuak laeng daytoy iti Discover Ilocos Norte website.Pasaray ngamin ususarek ti kumpiuter ni Adingko no agbakasion ket kitkitaek ti pakaistoriaan ti kada ili ti Ilcos Norte ken iti intero a Filipinas.Isu nga adda met bassit pamalpalatpatak iti panaggunay ken mapaspasamak iti pagiliantayo.
Simmaruno a napankami iti ili ti Bacarra. Nagdiretsokami iti Bacarra Bell Tower. Nganngani marubbuoten daytoy iti kanayon a idadateng ti napigsa a gingined ngem adtoy pay laeng a sitatakder ken agserserbi a "historical monument iti ili a Bacarra.Natukkol daytoy idi adda napigsa a ginginned "first years of the nineteenth century, ken maawawagan ita a "The Bowing Acrobatic Tower in Southeast Asia.

"Ita laeng a mangngegko dayta a Insan,nagsiddaaw ni Kyle. " Diak ammo nga isu to awawaganda iti dayta a nagan.""

" Isu daytoy Insan"", insungbatko .

Saankami a nagbayag iti ili ta kayatmi ti makagteng a dagus idiay Pagudpud.Kayatmi nga ipakita ken ni Nicky ti rangtay a namagkamang ti Iloc Norte ken Cagayan Valley Isu ti Pagudpud Viaduct.

" It is just like one of the highways in California"" kinuna

Title:Ti Caregiver
<b>Ti caregiver </b>

Rudy Rumbaoa

AGLALADUT ni Marimar a bimmangon iti dayta a bigat ti Lunes. Agsubli manen a mapan agtrabaho kas caregiver. Kasla saan a makaanay ti dua nga aldaw a day-offna a panaginana gapu iti bannog ken paksuyna, ngem kapilitan a bumangon a nasapa ta isu ti agisagana iti pamigat ken balonenna a mapan agobra. Nairut ti kawil ni Sergio kenkuana, ti kaingungotna, itay bumangon ngem masapul nga agkuti-kuti a nasapa ta no saan, ungtanto manen ni lakayna no agpampamayang. Kas ken ni Marimar, nasapa met nga agrubbuat ni Sergio nga agturong iti trabahona ta nakurang a maysa nga oras ti biyahe manipud iti pagtaenganda iti Kahului, Maui, agingga iti Lahaina a pagtrabahoanna. Agtrabaho kas maysa a housekeeping ni Sergio iti Westin Kaanapali Ocean Resort. Kalpasan ti pamigatda, intulnog ni Marimar ni Sofia iti Kahului School a pagbasaanna kas pre-schooler.

Naipasabat ken ni Marimar ti nagduduma a pagsasao, angot ken buya dagiti nataengan iti makalaem iti uneg ti Hale Makua, maysa a long-term nursing care facility a pagtrabahoanna iti Kahului facility. Mangrugi ti trabahona iti alas sais media ken agpatigga iti alas tres ti malem. Sanayen ken ni Marimar ti inaldaw a kastoy a situasion. Kuna ti dadduma, narugit daytoy a klase ti trabaho. Ngem para ken ni Marimar, maanusanna ketdi. Narigat ti agpilipili iti trabaho nangruna ket damdamona pay laeng iti Hawaii, sa maysa pay, kaaduan met nga empleado iti daytoy a pasilidad ket ka-Filipinoan met laeng. Agarup pitopulo ket lima a porsiento ti Filipino ti agtartrabaho ditoy, pakairamanan ti sabsabali pay a puli kas iti Haole ken Hawaiian. Naanus ketdi dagiti Filipino isu a paggugusto unay dagiti residente ida. Awaganda ti residente dagiti pasiente ta ditoyen ti agbalin a taengna agingga a pumusayda.

Plano ni Marimar ti agcall-in and sick ngem kasla masayangan met iti aldawna nga awan ti ob-obraenna iti balayda. Agpayso, mabayadan ngem kasla kurang ti dua nga aldaw a day-off. Kasla dina maipapas a kadenna ti pamiliana iti apagbiit a panaginana. Ngem kasta a talaga iti Hawaii, saan a kas diay Filipinas a bukodmo ti amin nga oras ken panawen. Ditoy, kukuanaka ti pagtrabahoam. Kuana amin nga oras ken tiempo. Ngamin, no dika agtrabaho awanen ti ipakanmo iti pamiliam. Agtrabahoka tapno adda pagbayadmo iti balay a ginatang wenno up-upaam. No saan, pagtennagmo iti binulan iti kotse a ginatangmo. Sabali laeng dagiti medical wenno life insurance para iti seguridad ti masakbayam. No bilangemto't matdan iti sueldom, awanen! Ti ngay pagbasa dagiti annakmo? Diay Filipinas inka man agtrabaho wenno saan, isu la nga isu. Adda am-ammo ni Marimar a katrabahuanna idi idiay Filipinas sa la mapan agpakita no kinsenas ken katapusan. Tay kunada a 15-30. Agpakita iti pagtrabahuan no mapanna alaen ti sueldona. Ngem ditoy, saan nga umobra dayta nga estilo. Adu ti pangsukatda kenka no madi ti attendancemo iti trabaho. Awanen ti warning, terminaytendaka a sigud. Kasta. No sumaen ni Marimar ti matgedanna, kasla saan nga umanay ti sueldona a pagbayad kadagiti billsda. Pagpiaanna, makatulong ti sueldo ni lakayna.

Awan pay ti dua a lawas ti napalabas iti naudi a panagpaw-it ni Marimar iti pamiliana idiay Filipinas, ngem adtoy manen ti teksda kenkuana nga agkidkiddaw ti tulongna. Ti imasna, isuda payen ti mangibaga ti gatad nga ipaw-itna. Diyo la ammo ti rigatko ditoy nga agtrabaho, dayta ti masansan a sungbatna kadagiti kakabsatna. Saan pay a nabayag ni Marimar iti Hawaii. Nasurok laeng a makatawenda ken ni Sofia manipud simmangpetda. Nakapanda iti Hawaii babaen iti panangiyam-ammo ti maysa a gayyem ni Sergio kenkuana iti naminsan a panagbakasionna iti Filipinas. Naginnasideg a dagus ti riknada agingga a nagtungpal iti kallaysa. Nasurok a pito a bulan manipud ipila ni Sergio ti petisionda, addan tawagda manipud iti embahada ti Estados Unidos. Nainterbiuda. Ket kalpasan ti sanggkabasit a panaguray, nagluasdan nga agina a nagturong iti Hawaii.

Sangkaso ni Marimar no tawaganna ti pamiliana iti telepono nga agin-inutda. Kanayonna pay nga ibaga a saan a mapidpidut ti doliar iti Hawaii. No maminsan, ipalagipna nga adu a punas ti kimmot ken panagpakan kadagiti pasiente ti naggapuan ti ipawpaw-itna a kuarta kadakuada. Kunana daytoy tapno maamirisda ti rigatna iti agsapul ti kuarta. Ngem no dadduma, pagrason dagiti kakabsatna a kasapulan unay ti nagannakda ti gastosenda a rason a pakaluyaan ti rikna ni Marimar ket dagus nga agipaw-it. Awan ti mabalin ni Marimar. Isu ngamin ti inauna kadakuada a lima nga agkakabsat. Isu ita akin-akem ti responsibilidad a saanen a maaramid pay ti baldado nga amana. Dayta ket ti imasna, napalaluanto ketdi ni Tatangna idi iti nagin-inum ti nasanger, ket gapu iti dayta, naatake ken paralisadon ti kagudua ti bagina. Sino ti pagkamanganda no di isu.

"Marimar, the Director of Nursing and Department of Social Services like to see and talk to you," impasabat ni Deana, ti head nurse ti yunitna.

Nagsidduker ni Marimar ket nagkarayam ti lamiis iti sibubukel a bagina. "Why? Something wrong?" Dinamagna iti bossna.

"Yeah, Mrs. Wedin complained against you. She told the Social Services that you're very rough to her when your doing rounds," minatmatan ni Deana. "Just tell the truth to the DON and Social Services. I believe, you do nothing wrong to Mrs<pd>.</pd> Wedin. I know, you're a compassionate caregiver."

Maala ni Marimar ti agnerbios idi agturongen daytoy iti opisina ti DON. Apaman a nagkatok iti ridaw ken nagdaydayaw, limmaem iti uneg. Dagus a pinagtugaw ti hepe ti DON.

"You know, Marimar, Mrs<pd>.</pd> Wedin complained against you for being rough. But I believe, you can't do that to her. I know you. You're such a good person to the residents," inrugi ti hepe ti DON ti nagsarita. "But, we're just responding to her complain so that she's not suspecting that we're on your side."

Nagyaman ni Marimar iti nangegna. "I talked to one of the representative of your union," nagsao ti panakabagi ti Social Services. "They're willing to talk to you anytime, but I told them no need. What I gonna do to you is just a little counseling," innayonna. Uray la napaanges ni Marimar iti nangegna. No saan la siguro a nasayaat dagiti bossda kadakuada nga empleado, fire-out ti tennagna numuna ta nagadu ti baybayadanna. Idi nabalakadanen ti panakabagi ti Social Services ni Marimar, pinasublida iti yunit a pagtrabahuanna. Ngamin, no agturay ti makunkuna a Residents' Rights iti maysa a kaso kas iti napasamak kenkuana, awan ti labanna aglalo no abuso ti pagsasaritaan. Ngem awan pammaneknek a naaramid ti panagabuso. Iti korte ti estado ti pakaipilaan ti kaso no kas pagarigan ket sadiayen nga agsungbat ni Marimar. Ngem pagpianna, saan a kasta ti kadagsen ti nagbalin a kasona. Arigna nga alegasion ti impulong ti Haole a residentena iti Social Services.

Apaman a nakasangpet ni Marimar iti pagtaenganda kalpasan ti trabahona, impulongna ken ni Sergio ti napasamak. Nagkatawa laeng ni Sergio iti nangegna ken ni Marimar. Ngem para ken ni Marimar, maysa daytoy a pagsubok kenkuana. Masapul nga agannad, ta no saan, nalpas! Agsapul iti sabali a pagtrabahuanna. Mangrugi manen.

NARAGSAKDA Marimar ken Sergio a nakiatendar iti maysa a graduation party iti Wailuku Community Center iti dayta a malem ti Huebes. Inimbitaran ida ti maysa kadagiti katrabahuanda ta nagturpos ti baro daytoy iti high school. Apaman a nailista ti naganda, tinurong a dagus ni Sergio ti ummong dagiti lallaki nga adda iti likud ti panaka-stage ti center. Ditoy ti ayan ti arak a mainum. Nagtugaw met da Marimar ken Sofia iti asideg nga ayan ti ummong dagiti lallaki. Di mabayag, adda nangpaguni ken ni Marimar. Kinita ni Marimar no asino ti nagtimek. Idi malasinna ti lalaki, uray la napalagto ni Marimar a nakidakulap iti daytoy. Nairut ti panangpetpet ti lalaki dagiti dakulapna. Ngem di mailinged ken ni Sergio ti naimatanganna. Pinayapayan ni Marimar ni Sergio nga umasideg. Arinkedkeden ni Sergio nga immasideg ta nalawag a naimarka iti rupa daytoy ti panagimon. Uray kasta, immasideg kadagiti dua.

"Lakay," kuna ni Marimar ken ni Sergio, "Kayatko man a kaam-ammom ni Raymund, dati a kaeskuelaak idi idiay St<pd>.</pd> Joseph High School."

"Nice meeting you, gayyem," inyawat ni Ramund ti dakulapna ken ni Sergio ngem saanna nga inawat daytoy. Nagngirsi ketdi. Ngiting aso. Nagsubli ni Sergio iti ummong dagiti lallaki. Ammo ni Marimar nga adda imon daytoy ngem dina inkaskaso.

Idi nagawiddan manipud iti party, awan sintimek iti nagbaetanda Sergio ken Marimar nupay nakaturogen ni Sofia iti likud ti lugan. Iti uneg ni Marimar, ammona nga imon ti makagapu. Ngem para kenkuana, awan ti dakes nga inaramidna. Iyam-ammona laeng ti dati a kaklasena iti high school ta di ipagarup ni Marimar nga agkitada iti Hawaii nupay nabayag bassiten a tiempo ti napalabas. Ken maysa pay, awan ti relasionda ken ni Raymund no pudno ti atapna a dayta ti gapu iti saan a pangpagpagunian ni lakayna.

Idi naipaeddan ni Marimar ni Sofia iti katre, dagus a tinungpa ni Sergio daytoy. Nasaktan siguro ni Marimar iti tungpa a nagdisso iti pingpingna ta inaprosanna. "Ne, apayen, Sergio?" Inamad ni Marimar.

"Agindidika pay laeng!" Indil-ag ni Sergio ken ni Marimar. "Nasiputak a nairut iti panangpetpet dayta a Raymund dagiti dakulapmo, gaga!"

Napugtuan ni Marimar nga imon ti makagapu. "Ngem awan met dakesna iti panangiyam-ammok kenka ni Raymund," ikalinteganna.

Ngem awan timtimek ni Sergio, tinungpana manen ni Marimar. "Kayatmo ta nayunak pay dayta?" binutbuteng ni Sergio ket tinukmuaanna ti tengnged ni Marimar.

Ditoy a mangrugin nga agarubos ti lua ni Marimar. "Sergio, masaktanak iti ar-aramidem," nagpagpakaasi ni Marimar.

Ngem inyad-adda ni Sergio ti nangbekkel ken ni Marimar. Adu ti nainum ni Sergio ket ammo ni Marimar a sumro manen ti dakes nga ugali daytoy. Idi nauman ni Sergio ken sakbay nga inibbatanna ni Marimar, maysa a napigsa a kugtar ti pinalusposan ni Sergio iti tianna. Uray la naganikki ni Marimar iti sakit gapu iti kugtar. Saandan a nagkaatag iti dayta a nagpatnag. Napan immabay ni Marimar ken ni Sofia idinto nga inturog lattan ni Sergio iti datar.

IDI naitulnog ni Marimar ni Sofia iti eskuela iti kabigatanna, dagus a nagturong daytoy iti trabaho. Saan pay a nakariing ni Sergio itay pimmanawda nga agina. Saanen a nagpakada basta intrangkana ti ridaw.

Nadlaw ni Loyda, ti katrabahuan ni Marimar ti pasa iti pingpingna. "Ne, apayen, naan-ano dayta?" Intudo ni Loyda ti pingping ni Marimar.

"Naitim-og 'toy pingpingko, Mare," inyulbod ni Marimar. "Diak nakita daydi sanga't mangga a nakaitim-ogak idi nagkaykayak iti arubayan," pinilit ni Marimar ti immisem.

Ngem nadlaw ni Loyda a saan nga agsasao ti pudno ni Marimar. Sinangona, "Agpudnoka, sinaktannaka ni Segio, ala?"

Nagulimek laeng ni Marimar.

"Saankan nga aglibak, Mare," kinallabay ni Loyda, "Mamatiak a sinaktannaka ni lakaymo. Ammom kadi a domestic violence dayta," pinerreng ni Loyda ni Marimar. "Kayatmo, isuplongta iti polis?"

Nagwingiwing ni Marimar. Iti nakemna, ammona a yad-adda ni Sergio a saktan isuna no aramidenna ti singasing ti gayyemna. Ngem kasano a mailemmeng ti marka iti rupana? Saan laeng a ni Loyda ti mabalin a mangdillaw iti dayta a marka? Uray pay ti employerna. Sa maysa pay, baka iwaras ni Loyda ti damag a sinaktan ni Sergio isuna. Ngem saanen a nagkomento uray ania ti sasawen ti Loyda. Natangken ti desisionna. Problemada nga agasawa ket isuda met laeng ti mabalin a mangsolbar dayta a parikut. Problema ti pamilia daytoy, nakunana laengen.

NADANONAN ni Marimar ni Sergio nga agin-inum iti garahe idi makasangpet daytoy iti malem. Linabsanna nga awan sintimek iti tunggal maysa. Immuneg iti kuartoda nga agasawa. Nagpelles kalpasanna, insaangna ti pangrabiida. Manarimaan met ti buya ni Sofia iti telebision iti kuarto. Idi maidasarna ti pangrabii, inyawisna ken ni Sergio ti panangrabiida. Saan a sinungbatan ni Sergio ni Marimar. Isuda nga agina ti simmango iti lamisaan ngem palpaliiwen ni Marimar ni Sergio. Nalpasda met laengen nga agina a nangan, ngem di pay simrek ni Sergio. Nagdanag ni Marimar ta awanen ti mangegna nga uni wenno karasakas ti botelia ti beer. Rimmuar ni Marimar tapno siripenna ni Sergio. Naklaat laengen idi makitana ni Sergio nga ig-iggamanna ti akinkannigid a paset ti barukongna. Manarimaan iti atake ti puso ni Sergio. Iti dayta a langa ni Sergio, alisto koma ni Marimar a balsen daytoy gapu iti inaramidna kenkuana. Ngem nagari pay paeng ti kaasi iti puso ni Marimar. Dagus nga innalana ti telepono ket indayalna ti 911.

Mild stroke. Imbag laengen ta saan a nakaro nakuna ni Marimar iti unegna. Ken nadagdagus a naitaray iti emergency room, no saan, dina ammo no sibibiag pay wenno saan ni Sergio. Iti panangitarayna ken ni Sergio iti ospital, imbilinna iti karrubada a pakikitkitda pay laeng ni Sofia bayat iti kaaddana iti ospital.

Nasapa pay ti rabii. Wen, nasapa pay. Masapul nga agpuyat nga agpatpatnag nga agbantay ken ni Sergio. Wen, aramidenna ti akemna kas caregiver iti bukodna nga asawa--nga uray nasaktan iti naminsan, adda pay laeng ayat ken panangipategna iti asawana.*

Title:Compilation
ï»¿<b>Amangan ta ubanto aminen a buokmo no agsimpata</b>

KAYATNA A PASAKITAN, LIPATEN, NGEM INKUYOG TI BALASANG TI AYATNAâ€¦

LIMA a tawenen nga agayan-ayatkami ken Joy. Nagtulaganmi idi nga agsimpakami apaman nga agturpos. Nagturposak itay napan a tawen iti civil engineering ket nakastrekak a dagus iti nasayaat a trabaho. Katurturpos ni Joy iti nursing.

"An, kasanon ti tulagta?" kinuna ni Joy idi agpalpalamiiskami iti kantina ti ospital a pagpapaayanna.

"Ket ipantan, a!" kinunak met.

"Makaurayka pay kadi iti uppat a tawen?"

Naklaatak. Impagarupko no agang-angaw. Nakapormal.

"A-apay metten, Joy? Di met nalawag ti saritaanta nga apaman nga agturposka ket agkallaysata?"

"Diak malipatan dayta. Ngem kayatko a maammuam a nakiasawan ti inauanaanmi nga adda idiay abroad a pangnamnamaanmi. Naputeden ti tulongna kadakami.. Ita, siakon ti pangnamnamaan dagiti adik. Nupay kasta, kiniddawko ti anamongda a pagturposek ni Elmer tapno isunto met ti mangpaadal kadagiti dadduma a kakabsatmi.

Awan ti naisungbatko. Lima a tawen a nagur-urayak. Ita, manayonan pay iti uppat a tawen. Diak sa maibturanen.

"Diak met koma kayat daytoy a mapasamak kadata. Ngem diak mabaybay-an ida. Lakayen ni Tatang. â€˜Pia koma no adda pay â€˜di Nanangâ€¦"

"Ngem kasanota ngaruden, Joy. Panunotem. Uppat pay a tawen nataengantanton. Anianto pay ti mamaay ti mano a tawen a panagituredta?"

"Awan ti maaramidko. No pudno nga ay-ayatennak, maawatam koma ti kasasaadko. Ababa dayta a panawen no idilig iti napalabasen."

Nasakit ti nakemko a nagpakada.

Idi agluas ni Joy a mapan idiay Canada tapno idiay nga agtrabaho, diak nakipagpalubos idiay airport.

Nakaawatak iti suratna kalpasan ti dua a lawas. Inulitna ti panagpakawanna. Inlawlawagna ti kasasaad ti pamiliana no baybay-anna ida. Diak sinubalitan.

"Apay, siksika laeng ti babaiâ€¦? kinunak. Nagaremak iti sabali. Ni Leonor ti immuna. Maestra. Simmaruno ni Becky a social worker. Ni Belen a kaarruba ti pagkaseraak. Ni Cora. Ni Alice. Ni Tessie. Ni Ching.

Ngem diak malipatan ni Joy. Inkuyogna ti lagipko, ti ayatko.

Makatawen sipud ipapan ni Joy idiay Canada, idi imbaonnak ti kompaniami idiay La Union tapno tarawidwidak ti pannakapatakder ti supermarket iti Bacnotan a kinontratami.

Taga-Bacnotan ni Joy. Diak pay nakita dagiti dadakkel ken kakabsatna. Aw-awisennak idi nga agpasiar idiay probinsiada ngem diak masaparan. Self supportingak a nagadal.

Makabulankon iti La Union idi sarungkarak ti pamilia ni Joy. Ni Weeny nga adien ni Joy ti nangpadanon kaniak. Kaing-ingasna ni Joy. Nasingpetda. Pito ti tawen ti inaudian. Grade one.

"Iâ€™m Jonjon Ramirez. My sister is in Canada. Iâ€™ll be going there alsoâ€¦ inton dumakkelak!" kinunana idi saludsodek ti naganna. Naay-ayoak a nakisarsarita kadakuada. Ubbingda pay ngem manakemdan. Awan ti amada ta simmurot kanâ€™ iti konstruksion.

Nasao ni Elmer nga agpayso a dakkel a gatad ti ipatpatulod ti manangda ngem di umdas iti aginaldaw a busbosenda.

"Dakkel ti mabusbosko iti panagadalko, Manong. Aglalo ita ta ngimmato manen iti fifteen percent ti matrikulami," kinunana idi saludsodek no umanay met la ti ipawpaw-it ni Joy.

Manipud idi, dinominggon nga addaak iti balay da Joy. Nagam-ammokami ken Tata Julian nga amada. Nagbalinak a nasinged kadakuada. Maysa a panggep ti simmiplot iti panunotko idi maipeksa ni Tata Julian ti pannakalipitda iti kuarta.

NABIIT a limmabas ti uppat a tawen. Nailiwanak idi makaawatak iti surat ni Joy a nangipakaammuanna nga agawiden. Agturpos ni Elmer iti panagserra ti klase. Agpapauyo ni Joy iti diak panagsubalit kadagiti suratna. A, maawatannanto ti amin, nakunak. Masdaawto la ketdi iti sorpresa a sangpetanna.

Pinengdak ti iliwko idi ilukat ni Joy ti ridaw. Dimmakkel dagiti matana. Kasla di mamati a makitanak.

"Dinak kadâ€™ pastreken?" Naiturong dagiti matak iti singsing iti ramayna. Insagutko dayta iti daydi umuna a datemi. Maysa a kari ti naibugas iti pakasaritaan ti singsing. Agtalinaed iti ramay a nakayusonganna agingga iti di agbaliw ti sam-it ken bara ni ayat iti barukong ti agikut nga para iti nangisagut. Adda kaasping dayta a singsing iti ikutko. Ngem inikkatko iti ramayko. Inkuentasko.

"Sumrekkaâ€¦" inyawisna. Ammok a kakaasi met a mangtiptiped iti iliwna kas ipasimudaag dagiti tignayna. No awan ngata dagiti kakabsatna nalabit agin-innarakupkamin.

"â€™Bag man ta nasurotam ditoy?" kinunana.

Di nagbaliw a kasano ti langana. Immubing ken limmukmeg. Atiddog pay laeng ti buokna.

Natiliwak a kumitkita iti ramayko. Kinagatna ti bibigna. Timmakder. Sinurotko.

"Apay metten, Joy?" Iniggamak ti agsumbangir nga abagana.
Pinasangok. Aglulua. Inabrek ti sango ti polok. Nagtillayon ti singsing a bitin ti kuentasko.

Immarakup. "Kunak no insukatnakon!" insaibbekna.

"Akuek, nagsakit idi ti nakemko. Ngem pudno gayam ti kinunam a ti napudno nga ayat ket mannakaawat. Inggagarak a di sinubalitan dagiti suratmo tapno masidirko ti riknak no iti kaadayom ket agtalinaed nga ipatpategka. Saan a bale ta nakaaramidak met iti banag a mangsulnit iti nagkurangak kenkaâ€¦"

Adda nagsig-am iti asidegmi. Umis-isem ni Tata Julian. 

"Ibagak kadin, Engineer?" Sinaludsodna.
"Dakayo latta, Tata. Uray ta nagkinnaawatankami metten."

"Balasangko, isu ti timmulong iti panagadal ni Elmer. Agpayso a dakkel ti impawpaw-itmo ngem kakaasikamâ€™ a mangbembennat. Ammom met ngatan ti ngato dagiti magatgatang ken ti pannakaingato ti matrikula dagiti eskuelaan. Mabainak koma a mangawat idi idiayana ti tulongna ngem agsipud ta dimo met inlimed ti panagkinnaawatanyo ken mariknak met ti ayat ken panangigirna kadagidiay addim, isu a mautangak iti dakkel, anak. Dimi imbagbaga ta dayta ti bilinna.

"Ohâ€¦" Naiggaman ni Joy ti imak. Tinangadnak. Nakulllaapanen dagiti matana iti lua.

"Iâ€™m so proud of you. Diak mayebkas ti panagyamanko."

"Ni Joy metâ€¦ Amangan no marunawak," kinunak idi dina maisina ti perrengna.

"No dika tinulongan, amangan ta ubanton ti buokko no agsimpata!" Naisurot ni Tata Julian idi agkatawaak.

Immisem ni Joy.



































<b> Matrikula </b>

NALIPATANNA DAGITI PAMMAGBAGA DAGITI DADAKKELNA IDI MASUMOKNA TI AGBISIO KET NALADAWEN IDI AGBALAW TAPNO MARAGPATNA PAY TI AMBISIONNA.

NAKUNES ni Dindo ti kaaw-awatna a surat manipud kadagiti dadakkelna idi mabasana ti linaon daytoy. Inriing itay ti pagkaseraanna. Pagaw-awidendan idiay La Union. Nagastosna ti impatulodda a pagenrolna iti daytoy a semestre. Awanen ti maipatulod ti amana ta nausarda kano a pinagpaospital ti inana ti nabatbati iti urnongda. Nagsanamtek a nangibasura iti surat apaman a nabasana. 

Nagsubli a naguldag iti teherasna. Minulenglengan ni Dindo ti agbakbakbak a pintura ti bobeda. Mapampanunotna ita ti pannakaisungsongna iti nadumaduma a bisio bayat ti panagadalna ditoy siudad. Dina ketdi nasumok ti drugs. 

Inlimedna daytoy kadagiti dadakkelna. Dina kayat ti agsardeng ken mapan agtalon. Napadasannan ti rigat ti biag ti mannalon bayat ti itutulongna kadagiti dadakkelna idi agad-adal pay iti sekundaria. Agrarasa ken agkursing ti kudilna iti agmalmalem a panaguperna iti pagraepan idinto a ngumisit iti agmalmalem a kaaddana iti kainaran no panawen ti panagaani. Isu a nagsummer tapno malibasanna ti rigat ti agbangkag. Kakaisuna nga immingpisen dagiti dakulapna iti agsusukot a kalyo a naalana iti panagarado ken panagsuyodna iti panglawaen a daga a taltalonenda. 

Maymaysana nga anak. Nangato ti arapaap dagiti dadakkelna kenkuana isu nga awan kiniddawna a dida impaay.

Bimmangon ni Dindo manipud iti pagul-uldaganna a teheras. Madlaw latta ti kinataerna iti lima a kadapan ken siam a pulgada a tayagna. Panguloten ti panglampongen ken kasla agdalluyon a buokna. Indropna ti CMT a subjectna ta dina kayat ti pukis-militar a kasapulan dayta a subject. Bimmusnag bayat ti kaaddana ditoy siudad. Saanna a maliwayan ti ag-exercise tapno matarakenna ti napintas a pammagina a pagrukbaban dagiti nobiana. Kompleto iti ramit pang-ehersisyo ti kakuartuanna a bulbulodanna. Miembro iti body building team idiay eskuelada.

Impalawlaw ni Dindo ti panagkitana iti nailet a kuarto a nakaipigketan dagiti seksi ken lamolamo a ladawan da Katya Santos ken Aubrey Miles. Sumagmamano met ti ladawan dagiti mabigbig a grupo dagiti kumakanta a Westlife ken F4. Uppatda a bedspacer a pasig nga estudiante. Napanen nagenrol dagiti kakuartuanna. Agduduma ti unibersidad a pagbasaanda.

Nataliaw ni Dindo ti wall clock iti ngatuen ti ridaw. Alas nueben iti bigat. Inrubuatna ti mapan agdelihensia iti pagenrolna. 

Inuksobna ti t-shirtna iti iseserrekna iti banio tapno agdigos. Nagminar dagiti napintog ken natangken a masel iti kasla natubtubay a pammagina idi bagkatenna ti panakkelen a timba a napno iti danum. 

Bayat ti panagsukatna, malaglagip ni Dindo dagiti adu a pammilin ken pammagbaga dagiti dadakkelna sakbay a nagpasiudad. Saan pay a maisursuro iti kakaisuna nga unibersidad idiay probinsiada ti kurso a napilina. Maipamaysana pay met ti panagadalna idi nabiit pay ditoy siudad. Napalalo ti ragsak dagiti dadakkelna no agbakasion ket ipakitana dagiti nangato a markana. Ipadpadayaw ti amana kadagiti kakabagian ken am-ammoda. 

Ngem kas kadagiti naruay nga agtutubo a nayadayo iti sidong dagiti dadakkelda nga immay nagbasa ditoy siudad, saan a nadaeran ni Dindo ti allukoy kadagiti agliklikmut a sulisog. Agingga iti naisungsong iti nadumaduma a bisio. Nalipatannan ti ambisionna, dagiti palagip ken pammagbaga dagiti dadakkelna, idi maramananna ti imnas dagiti banag a magatang ti kuarta. Kuarta a pagrigrigatan a sapulen dagiti lakay ken baketen a nagannak kenkuana.

NAKIRO ti panunot ni Dindo a rimmuar iti pagkaseraanna. Kasla aleng-aleng ti idadatengna iti unibersidad a pagbasbasaanna.

"Oy, lakay, nakaenrolka kadin?" impasabat ni Mar a kaklasena iti Strength of Materials idi masagangna daytoy iti sango ti registrarâ€™s office. 

Kumunulkunol dagiti estudiante a mangala ken ag-fill up iti registration form. Agdudupudop met dagiti mangal-ala iti class card iti records section idinto a nakapila dagiti agbayad iti cashierâ€™s office nga adda iti arpad ti records section. Agingga laengen iti kabigatanna ti maudi nga aldaw ti panagpapalista.

"Saan pay ngarud. Parikutko no pangalaak iti pagtuitionkoâ€¦" 
nagwingiwing ni Dindo a nangperreng ken ni Mar. 

"Agpadata iti problema. Kurang ti impatulod da Tatang. Isu a kapilitan nga insaldak â€˜tay relok a pinangnayonko a pinagenrol," inaprosan ni Mar ti lemma a naggapuan ti relo iti punguapunguanna.

Nalako aminen ni Dindo dagiti napateg a gamitna agraman ti sumagmamano a librona. Ti la balitok a ngipennan ti nabati a gamengna.

"Wan latâ€™ ammom â€˜ya a pamuspusan?" sinaludsod ni Dindo. 

Nagwingiwing ni Mar. Tinapikna ti abaga ni Dindo a panangipakitana iti pannakipagriknana iti kaklasena sakbay a nagsinada.

Mariribukan ni Dindo a nagturong iti sirok ti narukbos a mangga nga adda iti likud ti tallo grado a main building ti unibersidad a pagklasean dagiti estudiante. Kasinnango daytoy ti dua grado nga administration building. Adda sumagmamano nga estudiante a nakatugaw kadagiti bangko a semento a mangrebrebisa kadagiti naisaganadan a registration form. Nalabit awan pay met ti pagtuisionda ta addada koman a nakapila iti pagbayadan. 

Kasla adda buttuon dagiti abaga ni Dindo, nakikatugaw iti maysa nga estudiante iti bangko a dumna iti sementado a dalan a kumamang iti bassit a chapel iti sidiran ti administration building. Impunasna ti naalunapet a panyona iti timrem a ling-et iti rupa ken tengngedna. Nupay nalulem, nabara ti pul-oy a yap-aplaw ti puyupoy. Natangad ni Dindo ti naulep a tangatang. â€˜Addan sa â€˜yabyabayabna a tudoâ€™ nakunana iti bagina. Alas onse y median ti oras a nataldiapanna iti relo ti kaabayna. Nagsaraaw ti tianna. Kape ken dua a pandesal laeng ti pinamigatna itay sakbay a rimmuar iti pagkaseraanna.

Napataliaw ni Dindo idi sumungad ti maysa a napintas ken sexy a kolehiala nga umay met agpa-enroll. Nagadiwara ti bangbanglo nga insangbay ti dayag. Nakapalda daytoy iti nakipet a miniskirt a maong nga inasmanganna iti kumepkep ken nakiting a blusa a puraw. Makaalino ti pammagina. Napudaw ken nalinis dagiti napintas ti kortena a luppo ken gurongna. Agpaparang ti natunnal a puseg iti napudaw ken kullapit a tianna. Nauneg ti putol ti blusana ket immammingaw ti puon dagiti napudaw ken namsek a barukongna. Pinallilitan ti kolehiala ni Dindo idi makabatog iti nagtugawanna.

Napatilmon ni Dindo a nangisursurot iti panagkitana iti kasla agin-indayon a patong ti nalapsat a pammagi. Nagwingiwing a nakalagip a gapu iti derrepna kadagiti nalibnos a babbai ti pakaib-ibusan ti ipatpatulod dagiti dadakkelna a pagadalna.

Nagwerret ti panunotna idi dumuko manen ti parikutna. Sadino ti pangalaanna iti pagtuisionna? Naikeddengnan a saan nga agawid idiay ilida uray ania ti mapasamak. Masapul nga agbirok iti pagenrolna iti uray ania a pamuspusan. Kakaisuna a nagnam-ay ti biagna ditoy. Saanna a mapanawan ti nakairuamannan a lang-ay ken dagiti adu a gimikda kadagiti barkadana. 

Nakasursuro pay nga agsugal idiay kasino. Kasla sapsapulen dagiti lapayagna ti naumbi a karasikis dagiti pitsa no kumobra nupay kaaduanna nga agsansanuong no naangkosanen. Ngem kangrunaan a dina mapanawan dagitay nalailo, nabanglo ken nalamuyot a bagi dagiti makagargari a chicks nga all the wayn no mapetpetandan â€˜tay nakidser a papel de banko a nakaipintaan ni nakapannimid a Ninoy. 

Nagsubli ni Dindo iti Administration Building idi malpas a mangaldaw iti turo-turo iti sango ti unibersidad. Nadaripespes iti ling-et ti polona a puraw iti pudot iti panganan. Uray la nga agkumpas dagiti imana a mangbugaw kadagiti nalukmeg ken sumanengseng a bingraw a naggapu iti asideg a bunton ti basura. 

Kasla agkiamkiam ti panagkitana iti sementado a kalsada a sumsumngawan itan ti makaulaw a bara ti alas dose nga init a simmirip iti likud dagiti napuskol nga ulep idi dumap-aw iti compound ti unibersidad. Maikawa ni Dindo. Madaras nga iti restaurant wenno iti fastfood kadagiti dadakkel a shopping mall ti pangananna idi saan pay a napugsat ti nabuslon nga allowance nga ipatpatulod dagiti dadakkelna. Mapilina pay idi ti kayatna a kanen. Saan a kas ita. Ti anayan laeng ti kuartana ti inorderna.

Naaddaan iti namnama idi masaripatpatanna dagiti dua a barkadana a nakasikkawil iti tambayanda iti sidiran ti library. Adda mabalin dagitoy. Makaabbukay dagiti isemda iti pannakapasungadda ken ni Dindo. Ammoda nga agawis manen daytoy nga aghapihapida ta nalpasen a nakapagpalistada. Ngem napunas ti isemda idi ibaga ni Dindo ti parikutna. Awan kano ti maipabulodda. 

Kasla nalpes nga ar-arosip ni Norman gapu iti pannakapaayna kadagiti namnamaenna a tumulong iti pannakalipitna. Nalagipna nga isu a kanayon ti taya idi nabuslon pay ti sumangsangpet nga allowancena. 

Ita ta isu ti makasapul iti tulong, tinallikudan lattan dagiti barkadana a kasla didan am-ammo. Nalipatandan dagiti adu a nakitkitda idi kapigsa ti panaggastona. Nangemkem ni Dindo a nangisurot iti panagkitana kadagiti dua a limmugan kadagiti sumilsilap a kotseda iti parking lot.

Kasla maaw-awanan ni Dindo iti iruruarna manipud iti unibersidad. Awan masnop a turongenna. Aginnagawen ti sipnget ken lawag. Nakagangaten dagiti silaw kadagiti poste iti kalsada. Agdidinnaer dagiti narangrang a silaw dagiti billboard iti ngatuen dagiti pasdek. 

Tinarengteng ni Dindo ti San Marcelino St<pd>.</pd> iti Ermita iti panangkamangna ti Taft Avenue. Dumaranudor dagiti agsasallupang a lugan. Inapputna ti agongna idi masay-upna ti makasael ken makapauyek nga asuk dagiti bumanurbor a tambutso dagiti lugan. Agi-innuna dagiti pampasahero a lugan nga agpidut ken agibaba iti pasahero. Ad-adda a dimmagaang ti aglawlaw iti panagrikna ni Dindo.

Makatitileng ti panagsultip ti pulis iti kanto ti Taft ken Ayala Avenue ngem kasla saan nga ikankano dagiti tsuper ti dyipni. Agpidut ken agibabada latta iti pasahero uray kadagiti maiparit a lugar. Nadlaw ni Dindo dagiti agpapatang a kameng ti MMDA iti arsadanan ti overpass a kumamang iti Kalaw Avenue. Kasla awan panangikankanoda kadagiti aglabsing iti linteg trapiko. â€˜Nalabit nakakolektadan iti pangrabiidaâ€™, naisip ni Dindo. Agiddep-agsindi ti kiaw a silaw ti nadadael nga stop light. Dumarasadas met ti LRT a limmabas nga adda ti rilesna iti ngatuen ti kalsada.

Bumallasiw koman iti Taft Avenue a mapan idiay Luneta idi adda nangawag iti naganna. Nasikoran ni Dindo idi nataliawna ti umas-asideg a bading a kaklasena. Kasla agkalawikiw nga ipus ti agpapaarem a pusa ti panagkinni ti patong daytoy iti pardasna a kimmamakam ken ni Dindo. 

Makasuron ni Dindo ta saan a mailemmeng ti bading ti dakkel a panagkursonadana kenkuana. Agaw-awis tapno agdateda. Nupay awan ti dumket a dutdot ni Dindo iti daytoy, pinilitna ti immisem. Saanna nga impadlaw ti suronna. Pinaragsakna ti langana. Amangan ketdi no matulongan daytoy iti problemana.

Bayat ti ibaballasiwda, impadamag ti bakla nga adu kano ti nakick out a kaeskuelada a nagtransfer kadagiti nababbaba ti kalidadna a kolehio ditoy Metro Manila. Nagkebba ti barukong ni Dindo. Maudin ti warning nga inted ti eskuelada kenkuana itay kallabes a panagseserrek. No dua wenno ad-adu pay ti bagsak a subjectna, saandan nga awaten ditoy. 

Di pay naala ni Dindo dagiti class cardna a nakaimarkaan ti gradona kada subject iti kalkalpas a semestre. Saan nga i-release ti records section agingga iti dina mabayadan ti utangna. I-surender dagiti propesor dagiti class card iti records section apaman a malpas ti semestre a pangalaanto dagiti estudiante iti sumuno a panagseserrek. 

Saan a makapagpalista ni Dindo no dina maipakita dagiti classcardna iti registrar. Requirement daytoy tapno masierto ti pagadalan a pasado dagiti estudiante kadagiti pre-requisites dagiti nangatngato a subject dagiti nadumaduma a kurso. Awan ti dadanagan ni Dindo. Barkadana ti kaaduan kadagiti propesorna ket namnamaenna a saanda a baybay-an. Nailibrenan dagitoy iti madaras a panaghapihapida iti kallabes. 

"â€™Wan latâ€™ ammom â€˜ya a pagdiskitaran iti pagtuision, Felyâ€¦" sinidol ni Dindo ti bakrang ti bakla idi makaballasiwda iti kalsada. Felino Lambotin ti pudno a nagan ti kaeskuelaanna ngem Fely ti kayatna a yawagna kenkuana.

"Ay, naibusen ti budgetko. Inggatangkon iti libro ken dadduma a kasapulak ti sobrak a nagtuision!" nagparagipig ti bakla a naganasan iti apros ni Dindo iti bakrangna. "Dimonto met insapsapa nga imbagaâ€¦"

"Kasano ngarudenâ€¦ di saanak a makastrek ita a semester. Saannakto a makitanâ€¦" pinaliday ni Dindo ti langana idi taliawenna ti bading.

"Ladingitek. â€˜Ton umay a lawas pay a sumangpet ti allowanceko. Ngem adda ammok a makatulong kenka. Kuyogenka idiay."

"Sino? Sadino? Mapanta kadin?" nagsasaruno ti panagsaludsod ni Dindo. Limmawag ti kasla Biyernes Santo itay a rupana.

"Wen. Relaks ka lang!" nangpara iti taksi ti bading. Kimpet iti takiag ni Dindo idi lumuganda. Imbaga ti bading ti papananda iti taxi driver.

NATEKTEKAN ni Dindo iti kasla agal-aludaid a biruroko a taksi a naglugananda. Matannawaganda ditoy Ayala bridge ti bumper to bumper a pila dagiti lugan manipud iti arsadanan ti rangtay. Agingga ngata idiay Espana. Nupay agduadua, saanen nga importante ken ni Dindo no sadino ti pangipanan kenkuana ti bakla. Ti napateg makasapul iti pagmatrikulana tapno makamakamna ti maudi nga aldaw ti enrollment iti kabigatanna. 

Sumurok-kumurang ngata a dua nga oras a naipitda iti trapik. Nasdaaw ni Dindo idi paraen ti bading ti taksi iti batog ti maysa a sikat a gay bar iti kawatiwatan ti Quezon Avenue. Agsaludsod pay koma ngem ingguyoden ti bakla apaman a naiyawatna ti pleteda. Situtulok lattan nga immipus ni Dindo. 

Kinapkapan dagiti guardia nga agbambantay iti ruangan ni Dindo tapno kitaenda no adda awitna nga armas a makadangran. Kalpasanna, awanen ti sawirda a simrek iti uneg. Nadlaw ni Dindo nga am-ammon dagiti guardia ti bading a kakuyogna. 

Sinabet ida ti aggilapgilap ken agduduma ti marisna a disco lights idi makaunegda. Makadayyeg ti napigsa nga uni ti garampang a musika a kumkumpasan dagiti tallo a maskulado iti akikid nga stage. Nakasuotda laeng iti sangkapirgis a bikini-brief. Nganngani saan a natakkaban ti nagbukol iti sanguananda. Sumilsilap dagiti aglingling-et a bagida a tuparen ti narangrang ken nabara a nagbukel a lawag ti spotlight.

Napno iti kostumer dagiti lamisaan a naipalawlaw iti stage. Nadlaw ni Dindo a kaaduanna kadagitoy ti bakla. Adda met sumagmamano a matrona ken pareha dagiti lallaki ken babbai. Adu pay ti agtaktakder iti likudan. Naarianggada. Umin-inomda iti ladies drink, arak ken serbesa idinto a naimas ti panagpayubyobda bayat ti panagbuyada iti stage show. Sagpaminsan a tumakder dagiti bading a kostumer a mapan mangikaut iti papel de banko iti uneg ti brief dagiti agsalsala iti entablado.

Maringgoran met dagiti agas-assisaw a maskulado nga agserbi. Agala ken agitulodda iti order kadagiti lamisaan. Uksobda manipud siket agpangato. Nakasuotda laeng iti nakipet ken nakiting a trunks. Agbubukol dagiti sangoda a pagay-ayat a matmatan ken itakaw nga aprosan dagiti naalikuteg a kostumer.

Air-conditioned ti lugar. Ngem nganngani di madaeran ti lammiis a paksiaten ti dagaang nga ipalpalais dagiti electric fan a mangwakwaknit iti napuskol nga asuk ti sigarilio iti aglawlaw. Nagbaen ken naguyek ni Dindo iti agatibuor nga angot ti sigarilio ken agduduma a pay-ud iti maul-ullom nga angin. Saan a kabaelan nga ipugso ti exhaust dagiti air conditioner. Maikawa. Maisupadi ti angot ken garaw ditoy kadagiti nastreknan a class disco joints ken beerhouse.

Inturong ti bading ni Dindo iti maysa a lamisaan a naipuwesto iti sango ti stage. Inyam-ammona kadagiti kabadinganna a kostumer. Naggarikgik a nakiinnapir ti pannakauloda ken ni Fely Lambotin idi inyarasaas daytoy ti gapu ti kaadda ni Dindo iti daytoy a lugar. Nagpakada ni Fely iti ipapanna iti kuarto ti manager ken akinkukua iti gay bar.

Nagkinnikinni a timmakder ti kaardiodan. Intedna ti tugawna ken ni Dindo. Nagpasaklot daytoy. Inyawatan dagiti bading ni Dindo iti serbesa ken pulotan. Sabali laeng ti nangisindi iti sigarilyo nga impaammalda kenkuana.

Uray la a napakiet ni Dindo idi iparabaw ti nagpasaklot a bading ti ima daytoy iti sango ti pantalonna idinto a dimmenden dagiti adda iti makanawan ken makannigidna a nangilagid kadagiti bagida iti bakrangna. Inap-approsanda. Madurmen ken maariek ni Dindo iti ar-aramidenda. No dina la pampanunoten ti pannakasapulna iti pagtuisionna, naiwadagna ngata koma idan. Intanguapna ti linaon ti basona. Pimmudot ti piditpiditna. Tinuyagan manen dagiti bading ti baso ni Dindo. 

Nakayaman ni Dindo idi sumungad ni Fely Lambotin. Mangigis ti isem ti bading a kaklasena a nangiguyod kenkuana iti uneg ti opisina ti manager ti gay bar. Nagsennaay dagiti bading a napanawan a nangisurot kadagiti matada ken ni Dindo.

"Come in, come inâ€¦" inwagis ti panglukmegen a matrona ti â€˜yuunegda. Agtawen ngata iti singkuenta. Ad-adda a pinalusiaw ti econolight a naimuntar iti bobeda ti kudilna.

Nalawag a makita ni Dindo ti mapaspasamak iti gay bar idi makastrekda iti opisina. One-way mirror ti nanggenned iti opisina ken iti stage ken audience hall. Nalammiis ken libre iti asuk ti pangileten a kuarto ti gay bar manager. 

"Ni Madame Conching. Isu ti akinkukua iti bar," panangyam-ammo ni Fely iti manager ken ni Dindo. "Madame, si Dindo. Siya â€˜yong sinabi kong kaibigan ko. Kailangan ho niya ang tulong ninyoâ€¦" siniket ni Fely ni Dindo nga inyasideg ken ni Madam Conching.

"Eksakto. Nagtext si Marlon, â€˜yong star performer namin. Natrapik daw at di makakarating sa oras ng show niya. Ikaw ang papalit sa kaniya!"

Nabigla ni Dindo. "Ngunit, Madamâ€¦ wala po akong karanasan sa ganitong trabahoâ€¦"

"Walang problema, iho. Konting indak lang at giling ng katawan. Ang importante meron kang ipapakita. Sige nga, hubarin mo ang damit mo at nang makilatisanâ€¦"

"Sige, Dindo. Kayang-kaya mo yan!" indurog ni Fely idi taliawen ni Dindo ti bakla. "Hindi ka magsisisi. Solve na ang pantuition mo bukas. Galante si Madam at puwede kang maging mainstay pag nagustuhan nila ang pagperform mo mamayaâ€¦" Tinulongan pay ti bading ni Dindo a nanguksob iti kawesna.

"Perfect body!" dimmakkel ti mulagat ni Madam Conching idi nakabrief laengen ni Dindo. Saanna a naterred ti riknana ket inap-approsanna ti pakabuklan ni Dindo. 

"Gagawin kitang Superstar!" nagtil-ay a nangyarasaas ken ni Dindo. Pinaayabanna ti floor manager. Imbilinna ti panangsukat ni Dindo iti natrapik ken di nakagteng nga star performer.

Kasla saan a mairusok ni Dindo daytoy nga aramidenna ngem nalagipna ti dakkel a kantidad nga inkari ni Madam Conching a pangalaanna iti pagtuisionna. 

NAGULIMEK dagiti umariangga a kostumer idi ipakaammo ti disc jockey ti panagparang ti naisangayan a macho guest dancer iti entablado. "Please welcome, Dindo Cariaso, the new discovery of Nudist Gay Bar as the solo performer tonight!" nagkallangogan iti loudspeaker ti panangyam-ammo ti disc jockey ken ni Dindo.

Bimmanugbog dagiti tambor idi umuli ni Dindo iti entablado. Naipaturong kenkuana ti lawag ti spotlight. Kaarigna ti maysa nga adonis a kasla kinitikitan ti eskultor dagiti napintog a masel ken nabayog a barukongna. Kasla didiosen iti takderna a lima a kadapan ken siam a pulgada. Ad-adda a nadlaw ti kinamaskulado ken kinaguapona idi mabalkot iti nagtimbukel a lawag ti spotlight. Nagtipat ken nagikkis dagiti maragsakan a kostumer idi rugianna a bansagan ti kasla makakiki a musika. Di pay agkirem dagiti matrona a mangisurot iti panagkitada iti tunggal garawna iti rabaw ti entablado. 

Nalpas ti nagaratigit a tokar. Nataliaw ni Dindo ti panangsenias kenkuana ti floor manager iti aramidenna a pinale ti panagpabuyana. Adda daytoy iti akinsango a lamisaan. Nakabantay. 

Naipatayab ti nalailo ken nalanay a musika. Nupay kasla marunaw itay iti bain kasla agtatapaw ken maitaytayoken ti panagrikna ni Dindo. Kasla nabibinegen ti bagina. Nariknana a simmamayen â€˜tay impainum ti floor manager sakbay nga umuli iti entablado. Kasla saannan a napupuotan ti ar-aramidenna idi rugiannan ti in-inut a panangibabana iti briefna bayat ti panangbansagna iti nalamuyot a musika. Kasla marban ti gay bar iti ikkis ken paragapag kadagiti lamisaan. Nakamulagat dagiti kostumer. Didan agkirem. Padpadaananda ti pannakaibuyangyang ti kinalalaki ni Dindo. 

Sakbay a maibaba ni Dindo ti briefna adda nangipukkaw iti "Raid!". Nakiwar a kasla bunar dagiti kostumer nga agbirok iti exit a ruaranda. Kayat ni Dindo ti tumapuak manipud iti entablado tapno agkamang iti dressing room ngem agkakapsut ken kasla agtatapaw iti angina ti panagriknana. Kasla am-ammangawna laengen ti panangulod dagiti bakla kenkuana iti panangidaulo ni Fely a nangipan kenkuana iti dressing room. Naisuotdan dagiti pagan-anay ni Dindo sakbay a nagpiestaan nga inalaan iti ladawan ti potograpo ti dimteng a media a kinakuyog dagiti polis. 

"Siguradong headline ito sa diyario bukas!" kasla aleng-aleng ti pannakatimud ni Dindo a nayesngaw ti maysa a polis sakbay nga ipanda ida idiay presinto. Nakagatna ti bibigna. Ammonan ti ibunga ti naaramidanna.

ISARAPA ni Dindo dagiti dakulapna iti rupana kas kadagiti kakaduana a natiliw iti gay bar tunggal aggilap ti kamera ti reporter ti maysa nga aginaldaw a periodiko. Addadan iti presinto. Kalpasan a maala ti imbestigador dagiti importante nga impormasion maipapan kadakuada ken ti customary physical examination, inserrekda ida iti nailet ken panipngiten a detention cell a kaabay ti karsel a nakaipupokan dagiti kriminal a balud. Nabati ni Madam Conching iti ruar a mangteltelepono iti abogadona. 

Kalpasan ti sumagmamano a kanito, sinukon ti maysa a guardia ni Dindo.

"Dindo Cariaso, punta ka sa opisina ni Hepe!", imbilin ti guardia idi maluktanna ti ridaw ti detention cell. Nagkikinnita dagiti kakaduana iti uneg ti selda idi rummuar tapno tungpalenna ti naibilin.

Agbuybuya iti bold a pelikula iti VCD ti Hepe a nadanonna iti nalammiis nga opisina daytoy. Agtawen ngata iti apagsurok a kuarenta. Madlaw ti buy-ongna iti panagsalampakna iti swivel chair iti likud ti panakkelen a lamisaanna. Nabanglo ti angot-lemon nga air freshner nga ipugpug-aw ti air conditioner iti suli. Naurnos ken nadalimanek ti opisina. Kasla babai ti akin-opisina. Karkardayo kadagiti nastreknan nga opisina dagiti polis. 

"Ilock mo â€˜yang pintuan!" naturay ti nabangag ken kasla gumgumluong a timek ti hepe a nangbilin ken ni Dindo. Kalpasanna, winaknitanna ti napuskol a kortina iti sikiganna. Nakita ni Dindo ti kama a naarpawan iti maris rosas a bed sheet. Adda atap a bimmangon iti isipna.

"Maupo ka!" Insenias ti hepe ti kama ken ni Dindo idi mailock daytoy ti ridaw. Nagpusipos ti swivel chair iti panangsango ti hepe ken ni Dindo a nakatugaw itan iti pingir ti kama. Panakkelen ti screen ti TV a madama a pakaipabpabuyaan ti panagsex ti dua nga agtutubo. 

"Mabigat ang kaso mo, bata. Nakadrugs ka habang nagsasayaw ka sa entablado!"

Kasla bomba a nagbettak iti panagdengngeg ni Dindo iti imbaga ti hepe. Saan a nakasungbat. Nalagawan a nakalagip iti impainum ti floor manager kenkuana sakbay nga umuli iti stage idiay gay bar. 

"Pero, â€˜wag kang mag-alala. Ako ang bahala sa â€˜yo. Kaya kong patahimikin ang media at hindi ka makukulong. Basta sundin mo lahat ang gusto ko!" nagranitrit ti swivel chair iti itatakder ti hepe. Nagbalaw ni Dindo idi makikatugaw daytoy iti pingir ti kama. Husto ti atapna itay iti kinatao ti hepe. Madurmen ngem awanen ti pagpilianna no di sumurot iti amin a paaramid daytoy kenkuana.

Aglulupoy ni Dindo a rimmuar manipud iti opisina ti hepe. Agtarus koman iti detention cell idi seniasan ni Madam Conching nga umasideg kadakuada iti nakabarong a lalaki a kasarsarita daytoy. Ti abogado a tinawaganna iti telepono kas panangyam-ammona iti natakneng ti langana a lalaki. Madama kanon nga isagana dagiti polis ti release paperda. 

Sakbay nga agsisinada binayadan ni Madam Conching ti serbisio ni Dindo. Inawisna daytoy nga agbalin a regular performer idiay gay bar. Dakkel ti inkarina a sueldo.

Makasangit ni Dindo iti nagpasaranna iti nagpatnag. Agmamayo a nagawid iti kaserana. Agbabbabawi a nangilunod kadagiti amin a nakaigapuan daytoy nakaisagmakanna. Nasolbarnan ti problemana, nakasapulen iti pagmatrikulana ngem adda dakkel a banag a kasla natipping iti kinataona. Saanna a mairusok ti inaramidna idiay gay bar ken ti napasamakna iti presinto dagiti polis ngem kimpet iti tadem iti pannakalipitna. 

AGUT-OT ti intero a bagi ni Dindo a nabigatan. Naladaw a nakariing. Nupay kasla namalmalo ti panagriknana iti bagina inkagumaananna ti bimmangon tapno mapan agpalista. Maudi nga aldaw ita ti panagpapalista. 

Dinardaras ni Dindo ti napan iti records section apaman a nabayadanna ti balansena iti kallabes a semester iti cashier. Alaenna dagiti class card ken grading sheetna tapno itarapnosnanton ti mapan iti registrar a pangalaanna iti registration form iti panagenrollna. Alas onsen iti bigat ti oras iti wall clock a nakasab-it iti diding a malikudan ti cashier. Tinantiya ni Dindo a makaenrol sakbay ti panagserra ti cashiers office iti alas singko iti malem. Maul-ulaw ken agsaraawen ti boksitna ngem saanna nga inkankano ti bisinna. Maymaysa ti adda iti isipna: Masapul a makaenroll.

Ngem kasla nagtupak ti langit ti panagrikna ni Dindo idi makitana dagiti gradona. Maymaysa ti impasana! Ginantso dagiti propesorna. Kasla agmauyong a nangitugtog ti ulona iti pader ti comfort room iti nalaus a sakit ti nakemna. Nakullaapan dagiti matana. Agbabbabawi iti pannakaisungsongna kadagiti adu a bisio a nakadadaelan ti panagadalna. 

Nasneban iti leddaang ti baro a nakalagip kadagiti kumarkaramut a dadakkelna idiay probinsiada, mapagadalda laeng. Leppay dagiti abagana a nangsurot iti akikid a dana. Nakadumog a rimmuar iti unibersidad a nangrikepen ti ruanganna kenkuana. #











































<b>Diaske a christmas bug</b> 

NAKASAGANAN A MAPAN MAKIPASKUA IDIAY ILIDA IDI PAGAMMUAN TA SIMMULPOT NI STA<pd>.</pd> CLAUS A KAARNGI NI JOLLIBEE KET RINUGIANNA A BURAEN DAGITI COMPUTER FILES!

MAKADOMINGGO laengen, Paskuan. Magagaranak nga agbakasion idiay Bacnotan a nakayanakak. Sangapulo a tawen a diak nagawid ta makumikomak iti trabahok. Siak ti boss iti IT (Information Technology) Department ti kompania a pagtrabahuak. Idi kakaskasarmi ken ni baketko ti naudi a panagawidmi a panangyam-ammok kenkuana kadagiti kakabagiak a di nakaatendar iti kallaysami ditoy Manila.

Nakaplanon ti panagawidmi. Nakaimpaken ni Marlyn kadagiti masapsapulmi. Nakasagana metten dagiti gargaret dagiti dua a tsikitingmi. Maayatan la ketdi ni Anti Silay, inaudi a kabsat ni nanang a makakita kadagitoy dua a naalikuteg a kakaanakanna. Walo ti tawen ni Felice Anne nga adda iti maikadua. Tallo ti tawen ni Nico Paolo a buridek. 

Manipud pay idi mapagnaminganmi ken ni baket ti panagbakasionmi, panay kantiawna ta no mabalin, guyodek dagiti aldaw tapno makaawidkamin. Magagaranak kadagiti gapu a kayatko a dumteng a dagus ti petsa ti panagawidmi. 

Umuna, tapno maipakita ken mailastogko ti pamiliak kadagiti kakabagiak, gagayyem ken barkadak. Idi naudi a panagawidmi arig lumsot ti mata dagiti nakakita ken ni baketko. Asino aya ti mangipagarup a makaasawa iti nalapsat a mestisa daydi agpaspastor ti nuang ken agmalmalem iti kainaran. Namindua a nag-Miss Batangas ni baketko idi kabambanuaganna. Ita, dua a nabun-as a tsikiting ti ukodko. Pang-Miss Bacnotan ti inaunak ken guapito ti buridekko. 

Maikadua, kayatko nga ipangas ti kabarbaro a kotsek iti class re-unionmi ti high school iti kaaldawan ti Paskua. â€˜Simbolo ti â€˜yaasenso,â€™ kunada man.

Ngem ti maikatlo ti agpaypayso a gapu a kasla masinsinit ti ubetko nga agbakasion. Nadamagko nga agawid manipud idiay Amerika ti dati a nobiak. Umay kano makipaskua segun iti e-mail ti kabsatna a naawatko. Kunak no ni Joy ti makatuloyak. Sangapulo ket uppat a tawen nga agayan-ayatkami. Ngem husto ti kunada a manmano ket narasay ti agkatuloyan iti atiddog nga engagement ta bumaaw ti relasion a kas iti napasamak kadakami. Ammo ni baketko ti maipapan ken ni Joy. Awan ti inlimedko kenkuana. Ngem dina ammo nga isu ti maysa a gapu ti ayatko nga agbakasion. Kuriosoak laeng a makakita no anian ti itsurana. Ken kayatko man a tingitingen â€˜toy riknak ta agrikab latta â€˜toy barukongko no madakamat ti naganna.

Nasinga ti panagar-arapaapko idi aguni ti cellphoneko. Adda baro a message a simmangpet. Kasapulandak idiay Tektite Bldg<pd>.</pd> a masarakan iti Ortigas Complex idiay Pasig City a â€˜yan ti Marketing Office ti kompaniami. 

Addaak iti Quarry Plant ti kompaniami ditoy kabambantayan ti Angono, Rizal. Nadumaduma a sukat ti aggregates wenno bato dagiti produktomi. Simple laeng ti proseso ti produksion dagiti produktomi. Umuna, mulaanda iti dinamita ti paset a yan ti natangken a bato wenno basalt iti kasla inagdan-agdan a sidiran ti bantay. Pabettakenda dagiti dinamita. Ikarganto met â€˜tay nakasagana a back hoe dagiti kakasla lakasa a bato wenno boulders kadagiti agur-uray a dump truck. Itulod dagiti dump truck dagiti kargada iti crushing plant. Ditoy a magiling dagiti boulders iti agduduma a kadadakkel a mausar iti nadumaduma a kasapulan iti konstruksion. 

â€˜Problema manen daytoy,â€™ naisipko idi patpatarayekon ti kotsek a mapan idiay Tektite Bldg<pd>.</pd> Basta umawagda iti emergency meeting, problema ti gapuna.

PUDNO ti atapko. Kompleto dagiti manager iti nadumaduma a departamento a nadanonko iti uneg ti boardroom. Ad-adda a makapa-alarma ti kaadda ni Mr. Francisco Sanchez III, ti Kastila a presidente ti kompania. Napudaw ken natayag. Natundiris ti agongna a bagayan ti napuskol ti gradona a sarmingna. Nakatugaw iti makannawanna ni Mr<pd>.</pd> Arleo Santos a general manager. Dakkel a lalaki ken nalukmeg ni Mr<pd>.</pd> Santos. Naturay ti panagsasaona. Tinurongko ti bakante a tugaw iti abay ni Mr<pd>.</pd> Santos. 

"Norman, adda dakkel a problematayo," tinaliawnak. Adda inruarna a papel manipud iti brown envelope a namarkaan iti confidential.

"Sir, ibasak kadi kadakuada amin wenno para iti impormasion laeng ni Engineer Dacanay?" dinamagna iti presidente.

"Please read it. It is intended for everybody!" insungbat ni Mr<pd>.</pd> Sanchez. English ken Espanol laeng ti masaona ngem maawatanna ti dadduma a lengguahe.

"Palubosandak a mangbasa â€˜toy surat a naiturong iti presidentetayo." Inrugi a binasa ni Mr<pd>.</pd> Santos ti surat. "Dear Mr<pd>.</pd> Sanchez. Umuna, kablaawankayo iti naimbag nga oras. Maysaak a mangisaksakit iti kompania isu a kayatko nga idanon kadakayo ti maysa a kritikal a situasion a mabalin a mangparalisa iti operasion ti intero a kompaniayo manipud iti Disyembre 24 agingga iti umay a baro a tawen," impalawlaw ti GM dagiti matana iti ummong a nangrugi nga aganabaab kadagiti agduduma nga espekulasion.

"Saan a palimed a fully computerized ti kompania," impigsa ni Mr<pd>.</pd> Santos iti panangituloyna. "Adda agpanggep a mangsabotahe iti network ket iti ania man nga oras bulosanda ti Christmas Bug a mangdadael iti operating system ti server ken mang-erase amin a file a naka-store iti hard disk. Mabalin nga aggapu iti ruar, posible a manipud iti Internet wenno manipud iti maysa a terminal iti Wide Area Network wenno WAN. Ngem mabalin met nga aggapu iti Local Area Network wenno LAN. Naggapu ken ni Anonymous," inggibus ti GM. Immanges iti nauneg a nangkupin ken nangisubli iti papel iti uneg ti envelope. "Anonymous. Saan nga imbaga ti nangipatulod no asino ngem dakkel ti pammatik a maysa nga empleado wenno kostumer!" 

"Saan ngata nga agang-angaw wenno mamutbuteng laeng ti nagsurat?" insengngat ni Ver Acuna, ti agkalbon a Personnel Manager.Gimmilap ti lulonanna a natupar ti lawag ti flourescent lamp.

"Mabalin a wen. Ngem mabalin met a saan. Awan ti makaibaga. Ngem nakasaganatayo kadi no agsardeng ti operasiontayo no sumippit dayta a Christmas Bug?" inamad ni Mr<pd>.</pd> Santos. "Panagkunak, ni Norman ti makasungbat kadagitoy a saludsod."

"Okay, Dacanay, this is your expertise. Please, brief us what is this all about; its impact to our business and the solution to avoid great havoc to our organization!" binilinnak ti presidente.

"Sir, segun iti linaon ti surat, ababa unay ti panawen a nabati tapno maisaganatayo ti agdama a sistema. Saan a kas iti daydi millennium wenno Y2K bug a pinadaanantayo idi sumangbay ti tawen 2000." Inukradko ti surat. "Disyembre 18 ita. Makadominggo pay. Ngem uray kaskasano adda warning ti idadateng daytoy a Christmas Bug. Saan a kas iti daydi Love Bug nga awan ti nagsuspetsa a nanglukat kadagiti e-mail a napauluan iti â€˜iloveyouâ€™. Tallo nga aldaw a naparalisatayo. Agarup makabulan sakbay a nakarekobertayo. Kritikal dagiti reporttayo iti panagserra ti tawen no tamaannatayo daytoy a computer virus!" impakaammok.

"Tallo ti mabalin a serkan ti computer virus. Umuna, babaen ti Internet a kas iti Love Bug a nakaporma iti e-mail. Dakkel ti posibilidad a luktan dagiti computer usertayo ta kas iti Love Bug maengganyoda a kitaen ti linaon ti mensahe a â€˜merrychristmasâ€™ a kas iti â€˜iloveyouâ€™. Maikadua, babaen ti network. Maysa laeng a terminal iti WAN, dagiti adda ditoy Tektite ken ti satellite officetayo idiay Pangasinan wenno iti LAN, dagiti adda idiay Rizal office ti maaccess ken masaksakan iti diskette a naglaon iti virusâ€¦krek!" immuestrak ti panangputedko iti tengngedko.

"Ania dagiti precaution ken procedure nga isaganatayo tapno malapdantayo dayta a Christmas Bug?" inukas ni Lito Mendoza a maintenance manager ti dalikepkepna.

"Umuna, masapul a madis-able amin a diskette ken CD drive dagiti amin a terminal. Maikadua, awan ti manglukat iti e-mail a di ammotâ€™ naggapuanna. Maikatlo, sukatan amin a password!" insungbatko.

"Nasurok a sangagasut dagiti terminaltayo. Kasano ti kapardas a maaramidyo dagitoy?" sinaludsod ni Mr<pd>.</pd> Santos.

"Tallo nga aldaw ti kabiitan. Makadominggo ti kabayagan, sir," insungbatko. 

"Agdouble timeka, partner. Amangan no di matuloy ti bakasionmo," inyangaw ni Ver Acuna idi rummuarkami iti boardroom. Ammona ti panagbakasionko ta nakapag-fileakon iti vacation leave manipud iti Disyembre 24 agingga iti baro a tawen.

"Wen ngarud, maunsiyamin sa pay ti nabayag a sinaganaak!" insanamtekko.

MINITINGKO a dagus dagiti staffko idi makasubliak iti opisinak. Impakaammok ti sangsanguenmi a dakkel a problema. Operation: Christmas Bug ti impanaganmi iti nadumaduma nga aktibidad nga aramidenmi a panglapped iti didigra nga isangbay ti computer virus. 

Napigsa ti awis ti panagbakasionko. Masapul a maipamuspusak ti pannakalpas ti Operation: Christmas Bug iti kabiitan a panawen. Matalekko amin dagiti taok. Nalaingda kadagiti liniada. Inawagak dagiti superbisor kadagiti tallo a section ti IT. 

"Arnel, idis-ableyo kadagiti taom amin a diskette drive ken CD drive dagiti terminal ditoy main office. â€˜Ton malpasyo ditoy, isublatyo dagiti adda idiay Tektite ken idiay Pangasinan," imbilinko. "Siguraduem nga awan ti makabalin a mangisubli kadagitoy agingga iti adda pangta ti virus," innayonko.

"Sige, boss. Ngem usarenmi koma ti van a servicetayo iti ipapanmi idiay Pangasinan," kiniddaw ni Arnel.

Nagtung-edak.

Ni Arnel ti superbisor ti grupo ti technical support. Maysa a computer engineer. Tallopulo ket pitona itay Hunio. Lima a kadapan ken dua a pulgada laeng ti tayagna ken kalkalainganna ti pammagina. Sangapulo ket lima a tawennan iti kompania. Kabisadona dagiti terminal ken server ta mamindua iti makabulan ti preventive maintenance dagitoy.

"Erik," binaw-ingak ti bading a superbisor ti Programming. "Rugianyon nga i-configure kadagiti batam dagiti terminal tapno masukatan dagiti password. Ngem unaenyo ti server. Kitaenyo laeng a saan a madisturbo dagiti end user tapno saan a maladaw ti financial statement nga isumitirtayo kadagiti board of directors."

"Sir, masapul a sukatantayo dagiti anti-virus software. Adda baro a bersion a rimmuar itay napan a bulan. Uray kaskasano makatulong daytoy," nalamuyot ti panagyibbet ni Erik.

"Good suggestion, Erik! Irequestmon idiay purchasing. Markaam iti rush tapno maalayo a sigud." Insamirak a pirmaan ti gate pass ti van nga usaren ti grupo ni Arnel a mapan idiay Tektite sadanto dumaw-as idiay Pangasinan.

Napudaw ngem narapis ni Erik. Computer Science ti nalpasna. Nataytayag ngem ni Arnel iti tallo a pulgada. Lima a tawennan iti departamento ken adun ti kontribusionna iti grupo. Saan a nakaskasdaaw nga isu laengen ti baro iti grupo gapu iti personalidadna.

"Jerry, siguraduem dagiti back-up. No mabalin maminduakayo nga agback-up iti inaldaw manipud ita. Nayonam met ti kopia. No dua iti agdama, aramidem a tallo tapno makasigurotayo iti napartak a recovery no bilang matamaantayo," kinitak ni Jerry, ti superbisor ti operations.

"Boss, masapulmi ti dua a kahon ti magnetic tape. Maysa a kahon ti floppy diskette ken duapulo a compact disk," inyawat ni Jerry ti requisition slip tapno pirmaak. Ni Jerry ti kabayagan nga staffko. Makatawen ti baetmi a simrek iti kompania. Duapulo a tawenkon iti kompania. Makunak a siak ti nangpadakkel iti departamento ti IT. Idi sumrekak, section laeng ti grupok iti accounting department. Nangrugiak a computer programmer. Civil Engineering ti nalpasko ngem nagustuak ti IT ta adda ditoy ti karit ken nangatngato ti sueldo. Iti kursok, pasdek ken rangtay dagiti idesignko. Ditoy, dagiti sistema ken programa a mangpaandar ken mangbilin kadagiti computer no ania ti masapul nga aramidenda a kritikal iti negosio ken dadduma pay a pagsiriban dagiti yaramidak iti design ken analysis. 

Accounting ti nalpas ni Jerry. Maskulado a kayumanggi. Kanayon a nangato ti pukisna. Naayat nga agsuot iti khaki a pantalon. Ang-angawek a bagayna ti agpulis.

IMPADAMAGKO iti kaingungotko ti computer virus a padpadaananmi iti karabiyanna.

"Ania ti kunam, lakay, bug? Gumatangkatâ€™ adu a baygon ket spriam amin a computeryo. Kitaek man no makasippitda pay!" inyangawna. Naangaw a talaga daytoy better halfko. Agsungani ti ugalimi. Natalna ken seriosoak. Galawgaw ken managangaw. Mamatiak san â€˜tay pagsasao base iti prinsipio ti magnetismo nga "opposite poles attract each other". 

Sagpaminsan, agbanggakami met. Natural ti agassawa. Aglinnaawkami pay no kua iti uneg ti kotse. Ngem napagkaysaanmi a saan a rumbeng a makita wenno mangngeg dagiti ubbing ti panagapami. Kalpasanna, labinglabing kami manen iti tumunggal maysa. Awan ketdi ti agdinisso ta parehokami a propesional. Superbisor iti maysa a multinasional a kompania nga agdait ken aglako kadagiti akin-uneg nga aruaten dagiti babbai ni baket.

"Puroka kalokuan. Ammom kadi a pespesek ti utekko tapno masolbarko a dagus daytoy tapno matuloy ti ipapantayâ€™ pannakipaskua idiay La Union?" Tinapayak ti mugingko. "Ammom met a mail-iliwak met kadagiti kakabagian idiay."

"Ow, adda pay siguro sabali a kailiwmo!" insutilna. 

â€˜Bulls-eye!â€™ nakunak iti bagik. Diakon nagtimek. Ngem daytoy pay ti maysa a galad ti baketko a magustuak. Saan a selosa. Palibhasa makitkitana met ti langana iti sarming nga awan pay iti kikitna dagitay agpatpatsarming a kolehiala kaniak dita sungadan ti subdibision no rummuarak iti bigat. Nupay ammok met a maatrakarda laeng iti baro a Civic a luganko, tumartarabangak man no isemandak iti nakapigpigket. Nalawag a makitak ida ta diak pinaikkan iti tint ti sarming dagiti tawa ti kotsek tapno makitadak iti uneg. Guapoak kano no addaak iti likud ti manibela ti baro a kotsek.

DIAK nakaturog iti dayta a rabii. Agwerret ti panunotko no ania ti strategy nga ipakatko tapno ma-shortcutko ti pannakalpas ti Operation: Christmas Bug. Masapul a leppasenmi sakbay ti eskediul a panagawidmi idiay La Union. Ita, medio agduaduaak no makayami a leppasen dagiti aktibidad nga ineskediulko agingga iti Paskua. Sakbay a makaturogak adda simmiplot nga idea iti utekko. Plinanok ti aramidek iti kabigatanna.

Sinapak ti simrek iti opisinak ti kabigatanna. Simrekak iti kuarto ti technical support section. Eksakto iti planok idi makitak ti di pay nagaraw a reserba a server. Pinagatangko idi sagsaganaanmi ti delubyo nga ipagteng ti Y2K bug. Inrekomenda ti Y2K commission ti gobierno idi makitada a maladawen ti compliance remediation nga impakatmi iti agdama a server nga ar-aramatenmi. Ngem nakalusotkami isu a dimi nausar ti reserba.

Binagkatko ti reserba a server. Impanko iti kuartok. Sinublik dagiti CD a pang-install iti OS wenno operating system ken dagiti applikasion a kasapulan iti agdama a network set up. Medyo mabayag ti formatting ken installation. Abutenna ngata iti nasurok a maysa nga aldaw isu a rinugiak a dagus tapno irestorekonto laengen dagiti back up ni Jerry a masterfile ken transaction files.

DISYEMBRE 23. Maysa laengen a turog kunkunak idi malagipko ti pannakipaskuami idiay La Union. Panggepko ti aghalf day tapno makainanaak. Innem agingga iti pito nga oras nga agdriveak iti kabigatanna. Nalakaakon a maktangan no adayo ti biahe. Saan a kas idi kabambanuagak a deretso a pito wenno walo nga oras nga agdriveak. Awan sardeng dayta no agmaymaysaak. Malaksid no adda kaduak a madaras nga agisbo iti dalan a pakataktakan ti biahe.

Iduldulinko dagiti wara iti lamisaanko idi umanangsab a simrek ni Claire, ti computer operator a nakadestino iti terminal idiay warehouse.

"Sir, sirâ€¦ kua, â€˜diay computerko adda rimmuar a Santa Claus nga adda payakna. Kaarngi ni Jollibee!" dina masursurotan dagiti balikasna. "Idi kuan nakadispley iti screen ti maysamaysa a pannakadelete dagiti files iti hard disk. Pati OS tinamaan. Diakon maaramat."

Diak pay nasungbatan ni Claire idi agsasaruno a simrek dagiti end user iti accounting department. "Sir, na-virus dagidiay computermi. Kasla immasuk dagiti linaonda!" Kas iti imbaga ni Claire, insalaysayda nga immuna a naidispley ti ladawan ni Santa Claus a kaarngi ni Jollibee. Simmaruno ti nakadispley a pannakabura dagiti files. 

"Dimtengen ti Christmas Bug!" nayesngawko.

"Aniatâ€™ kunayo, sir. Ammoyo a mapasamak daytoy?" nagmulagatda a nangkita kaniak.

"Wen," insungbatko. Ket insalaysayko ti preparasion ti IT Department a panglapped iti virus. "Isuna laeng a nasapsapa ngem iti namnamaenmi a petsa. Intono bigat pay koma ti rugi ti countdown agingga iti baro a tawen. Isu a di pay nalpas ti preparasionmi," impakaammok.

"Sir, kasanon. Ania ti aramidentayo. Nakadepende amin iti computer dagiti data ken impormasion a masapulmi tapno maaramidmi dagiti reportmi," inreklamoda.

"Kitaek no ania ti maaramidko. Agsublikayon kadagiti lamisaanyo. Mitingek pay dagiti taok. Pakaamuankayo iti kabiitan a panawen. Amangan no masapul a rugianyon ti agmanu-mano kadagiti reportyo," inyisemko.

"Sir, husto kadi ti nangngegmi. Agmanu-mano. Naku, sir, amangan no abutennakami agingga iti Valentineâ€™s Day a mangleppas kadagiti ar-aramidenmi. Ulitenmi nga i-key-in ti makabulan a transaksion? Maasiankayo met koma kadakami."

IDI MAKAPANAWDA, nagkiriring ti hotline a telepono iti rabaw ti lamisaanko a direkta iti Presidente ken General Manager. Ti GM ti adda iti linia.

"Norman, kasano ti kapudno ti report a saan laeng a simmippit no di ket kimmagat ti Christmas Bug. Nawipe-out kano amin dagiti impormasiontayo!" malagawan ti boses ni Mr<pd>.</pd> Santos.

"Boss, intact dagiti back up. Tallo nga oras ti kalkulak a kabayagan a pannakaisubli ti network communication. Padasenmi nga irestore iti kabiitan a panawen," inreportko.

"Okay, rugianyon. Dakkel ti panagtalekko kenka ken dagiti taom. Good Luck!" Imbabana ti teleponona.

Simmaruno a nagkiriring ti trunkline iti sangok. Tawag manipud iti dispatching. Ti dispatching ti maysa a kritikal a naka-online iti network. Nakapila kanon dagiti trak ta manu-mano ti panagipreparada iti delivery receipt ken official receipt. Iti padasmi iti napalabas, ti maysa a kustomer tallo a minuto nga i-generate ti computer dagitoy. Sangapulo agingga iti kinse minutos no manu-mano ta adu pay ti i-verifyda kadagiti masterlist. Iti computer, ti program ti ag-verify iti uneg ti system ta nakastore dagiti impormasion a masapul a maiprinta kadagiti nasao a resibo.

Timman-awak. Makita ditoy kuartok ti opisina ti dispatching. Pudno. Atiddogen nga agpayso ti pila. Adu pay ti agsangpet. Kapigsa manen dagiti umay gumatang iti bato no kastoy a malpasen ti panagtutudo ta kasla uong mannagadu nga agtubo dagiti proyekto ti construction. Iti pattapattak, agarup kuarenta dagiti nakapila a dump truck.

Nagsasaruno a simrek da Arnel, Jerry ken Erik iti kuartok. Naggapuda idiay canteen a nagmerienda.

"Boss, grabe ti epekto ti Christmas Bug! Addaak idiay warehouse itay rugianna ti agdadael. Maudin daydiay idis-ableko a CD ken diskette drive itay umatake ti virus!," impadamag ni Arnel.

"Ammoyo, balewala ti rigattayo. Saan a naggapu kadagiti terminal ti virus. Suspetsak, naggapu iti Internet kas iti daydi Love Bug. Adda nanglukat iti e-mailna," imbagak ti pattapattak. Jerry, kaano ti naudi a panagback-upmo?" sinaludsodko.

"Maysa nga oras sakbay a simrek ti Christmas Bug. Boss, adtoy ti kompleto a log dagiti back uptayo," inyawatna ti listaan.

"Arnel, kaano ti kabiitan a panawen a maisublitayo ti biag ti network?" kinitak ni Arnel.

"Boss, tallo nga aldaw kas idi matamaantayo ti Love Bug. Linisentayo pay nga umuna ti hard disk ti server santo iformat. Sumaruno ti installation ti OS ken dagiti application program. Irestoretayo ti kaudian a back up santo pay laeng maaramat dagiti user dagiti terminalda," insungbatna.

"Siguro, awaganyon dagiti pamiliayo. Ibilinyo nga itulodandakayo iti pungan ken ules. Ditoytayo a maturog agingga iti ditayâ€™ marestore ti network. Ken wen, ditoytayo metten nga agpaskua. Itulod metten dagiti pamiliatayo ti noche buena," sinaggaysak ida a kinita.

Adda panagkitakit ti ikikitada. Nakasaganada metten nga agbakasion kadagiti probinsia a pakipaskuaanda.

"Ammoyo, sinurotko la koman ti balakad ni misisko a gumatang iti adu a baygon a pagispraytayo kadagiti computer. Saan ket ngata koma a nakastrek ti Christmas Bug a kaarngi ni Jollibee!" inrungiitko. 

Nagellekda. Napukaw ti tension kadagiti rupada. Iti nabayagen a panagkakaduami iti trabaho, no agangawak iti tengnga ti krisis, ammodan nga addan pangsolbar iti agdama a problema.

"Okay, Arnel, isukatmo daydi reserbatayo a server idi agipangta ti Y2K bug iti natamaan a server. Erik, isupervisemo ti panag-log-in dagiti user. Jerry, irestoremo ti kaudian a back-upmo. Iti uneg ti dua nga oras masapul a maka-onlinetayo!" imbilinko.

Awan ti naggunay. Nakamulagatda kaniak. 

"O, â€˜niat ur-urayenyo. Aggunaykayon!" Timmakderak manipud iti swivel chairko.

"Kua, boss, mabayag nga iformat ti baro a server. Abutenna ti maysa nga aldaw ken â€¦," pinutedko ti dadduma pay a sawen ni Arnel.

"Malagipyo idi nagobertaimak idi naminsan nga aldaw? Naformatkon. Nakopiakon amin a linaon ti agdama a server. Ti laengen kaudian a data transaction a back-up ni Jerry ti irestoreyo," inlawlawagko.

Sipapartakda a naggunay tapno tungpalenda dagiti bilinko.

NAANNAYAS ti taray ti baro a kotsek iti highway. Im-imasek ti dumngeg kadagiti samiweng a pamaskua manipud iti stereo bayat ti panagngatingatko iti chiklet tapno diak agdungsa. Nabanglo ti pug-aw ti air con. Angot kabarbaro. Agur-urok dagiti pasaherok ta alas tres iti parbangon itay aggapukami iti subdibision a pagnaedanmi.

Napigsa ti urok ni baketko iti abayko. Medio nakanganga. Sinimpak ti seatbeltna idi agirig ti ulona amangan no mabekkel. Iti likud, nagtengngaan dagiti ubbing ti yaya ken katulong. Nakasanggir ni Felice Anne iti abaga ti katulong idinto a nakapungan ni Nico Paolo iti 
saklotna.

â€˜Diaske a Christmas bug!â€™ naisipko. Nagistay ketdin naunsiyami ti pannakipaskuami idiay La Union. Imbag la ketdin ta di pay nagkupas ti abilidadko nga agtrouble shoot kadagiti krisis basta computer ti pagsasaritaan.

Alas singko iti bigat ti oras ti relo iti dash board. Addakamin iti Pampanga. Pinattapattak nga alas nuebento no dumanonkami idiay Bacnotan. Kasla makitkitakon ti pannakasdaaw ni Anti Silay. Ti ammona, dikami matuloy ta intawagko nga adda problema a risutek idiay opisina. Imbag ta diak imbabawi ti reserbasionko iti high school reunionmi. Nagay-ayam ti maysa a saludsod iti mugingko. "Nakagteng met la ngata ni Joy?"

Naputed ti panagar-arapaapko idi aggaraw ni baket. Sinimpana la gayam ti kukotna. Madamdama pay agur-urok manen a nakanganga. #



































<b>Ti pitak a nagbalin a gatas ken diro</b>

"Ti Apo a Namarsua ket salwadannaka koma tapno awan ti dakes a mapasamak . Saandak a pagdanagan ta nalpaskon nga inawat iti napasamak kaniak, kasta met a dinawatko a pakawanenna iti Ama ti biag nga adda ditoy saklotko. Wen, saanko a nagayatan daytoy ken uray pay naiyinaw iti pitak , ngem ipasiguradok kenka nga aywanak a nalaing nga uray kaipapanana nga agdoble ti kalbaryo a baklayek, awatek ti adu a pannakaibabain ta daytoy biag nga imbatim ditoy saklotko ket bukodko met a dara."


22 ti tawenko idi immayak a mangged ditoy Quezon City a kas maysa a babaonen ,balayda 1st Lt<pd>.</pd> ken Mrs<pd>.</pd>Joshua Dumanon , maysa Finance Officer iti Kampo Krame. Dati isu a CPA ngem napagasatan a napan nageskuela idiay PMA.Kalpasanna nagrduar idiay, isu met iti panagkasardan ken ni amongko a babae a dati a kaeskuelaanna kano idi addada iti kolehiyo idiay FEU.Dati a Miss Cleopatra Zambrano, maysa a Visaya a taga Samar.Agatayg ti 5 kadapan ken 6 a pulgada.Agat abaga ti bookna a nakoloran ti dagaw ken medyo pinakulotna. Maysa isuna a papyular lalona idiay lugarda.Agsipud ta business woman, ammona a tamingen a nalaing ti bagina.Sigun ti istorya ni amongko a lalaki , dati a baknangda ken adu ti negosyoda. Adda Dept<pd>.</pd> Storeda ditoy Metro Manila ken uray pay a mismo idiay Visaya.Agkatawenanda ken amongko a lalaki; 34 da.

Ni met amongko a lalaki maysa nga Itneg a naguwapo, taga Lagangilang, Abra, agtayag ti 5 kadapan ken 8 pulgada.Agsipud ta Military Graduate, mayat ti pamiskeden a bagina ken maibagay la unay dagitay kanayon a plantsaek nga uniformna. Kayumaggi a medyo natanos ti agongna nga adda pagkarkaruprupaanda ken Cesar Montano.

8 a tawendan a nagassawa ngem awan pay ti anakda. Ni amongko a babae, manmano nga agtalinaed ti balay, kaaduanna a parabngonen no sumangpet. Saan laeng a negosyo ti asasikasuenna ngem agduyos pay kadagiti nasosyalan a banbanag. Ni met amongko a lalaki, adda part time jobna, agisursuro ti accounting iti maysa nga Unibersidad ditoy Quezon City. Isu a no dadduma ket alas onse wenno alas dose metten no sumangpet ti rabii.

Segunadria laeng ti nalpasko, kayatko met koma ti agtuloy ti Kolehiyo ken uray kinamestra laeng koma iti alaek, ngem agsipud ta nasapa kami a naulila iti Ina ken adda pay dua nga addik a babae ken lalaki, nagdesisyonak nga umay mangged ta siak ti tumulong a mangpaeskuela kadakuada.Madi koma dagioty dua nga addik ta isud la aknon ti sumardeng ta siak ti agtuloy nga ageskueala. Ngem impilitko a siak ti agsardeng ken mapan mangged ta uray pay agbaketak a balasang basta makaadalda Ta diak kayat a tungpal biagda ket agkapkapayda laeng ti pitak.Adda gayyemko a dati a kaeskuelaaak iti High School a nangiyamaamo kaniak kadagitoy amongko.

Nasayaat dagiti amongko kaniak. Bayat iti kaaddak kadakuada imbilangdak a kabsat. Isu a Kuyang ken Ating ti awagko kadakuada. Ni Kuyang naanus ken idi damok ken saanko pay nga ammo ti pasikut sikot ditoy Quezon City, isu ti nangipasyar kaniak tapno ammok kano ti turturongek, kangrunaanna ti kapilya a papanak kada Domingo.

Nalag-an ti trabahok no ikompara idiay taltalon. Agsipud ta awan ti anakda nga ayayawanak, agluto, aglaba ken agdalus laeng ti aramidek. Adda kami ti uneg iti maysa a subdivision. No man pay dua a grado ti balayda, nalaka a dalusan. Adda uppat a kuwartona, tallo idiay ngato ken maysa ditoy baba a Master Room a para kadakuada nga agassawa. Adda dua a banyo ken kasilyas iti ngato. Dua met iti baba, maysa ti kuartoda ken maysa iti asideg ti kusina.Adda met met garahena.

Ni amongko a babae isu ti mangit ited ti suweldok ket ni amongko a lalaki iti mangitited met ti extra lalona no mapanak idiay Kapilya wenno agpasyar idiay Mall.Isu metten iti panagipaw-itko ti suweldok. Nakatulong iti panagraduar datay adingko a babae iti kinamestra. Datay met lalaki, mangalala ti kina Electronic Eng<pd>.</pd> idiay DMMSU, San Ferando City, La Union a nagraduaran met laeng ni adingko a babae. Napagasatan ni adingko a nakapasa ti Professional Teachers Board , ken napagasatan met laeng nga agisuro idiay eskuealaan a nagraduarak iti Segundaria. 

Malagipko ti langak idi immayak a mangged, talaga nga itsura ti taga barbaryo. Kinnan ti init ti kudil, nagasar a dakulap, ken naangrag a book ta no ararigen awan pay ti maigatang ti shampoo ta manmano metten ti arutang a paggulgol.Ngem bayat kaadak ditoy balayda Kuyang a kas babaonen, adu kano ti nagbalbaliwan daytoy pigurak kas kuna dagiti nakakita idi naudi nagbakasyonak:Nagparang kano datay natural a kinapudawko; limminis daytoy kudilko; sisileng sisilap daytoy bookko ken saan nga agat taltalon ti pay odko no di ket agat syudad. Ta ni amongko a babae ket ikannak ti bangbanglona ken kasta met ni amongko a lalaki ket no dadduma adda itedna kaniak. Daytoy tayagko 5 kadapan ken 4 a pugada ket maibagay kano daytoy agat siket a bookko ken kasta met a bimmusnay ti parupa daytoy barukongko.


Husto a maikapat a tawenko kadakuada ,maysa a malem ti Sabado, idi sumangpet ni Kuyang nga adda iggemna a tallo a rosas ken cake.Addaak iti kusina , huston a nakalutoak ti sidami a pangrabii. Dinengdeng ken nasagpawan ti intuno a bangus ta isu ti paborito ni Kuyang lalona no Sabado.Nakashortak ti laeng ken naka t-shirt ti nalabaga.Indisso ni Kuyang iti rabaw ti lamisaan datay cake ken sabong nga inyawidna, Diak ammo no apay nga adda inyawidannak ti kasdiay.

Kalpasanna simrek iti kuwartoda. Sumagmamano a minuto nagsubli iti kusina. Nakashort met ken naka t-shirt ti puraw ken napaliiwko a kalkalpasna a nagdigus.Nagtimekannak.

"Umasidegka ditoy Rebekah ta adda itedko kenka."

Immasidegak .Nagtugawak ti tugaw nga adda iti sikigan ti lamisaan a nakasango kenkuana.Nakatkder nga isisemennak.

"Happy 26th b-adayRebekah! Daytoy Cake ken tallo a sabong ti Rosas ti iregalok kenka, ta awan met ti boyfriendmo nga agiregalo." Uray la kimmidiat ti loko a nangibaga.Nasdaawak, ta itaman pay a kasangayko ket adda sabong a sagutna! Dati dati, mapankami laengen kada Ating a mangan ti restaurant. Inyawatna kaniak datay tallo a rosas.

"Alla met ni Kuyang, nagmulistiya pay laeng!"

Immisem laeng. Nagsao a kasla mangsutsutil.

"Adda man saludsodek Rebekah, saanka nga agunget a?"

"Apay ngay koma Kuyang nga agungetak!"

"Napadasam kadin iti nakinobyo?"

"Alla met ni Kuyang, tila salsaludsudenna!"

"Apay adda kadi dakesna? Santo nagkatawa.

"Awan met ketdi a Kuyang. Ken asinno ngay met koma ti lalaki nga agarem kaniak? Maysa taga barbaryo, awan adadalna,, maysa laeng nga atsay!"No ararigen ket awan ti patpategna."

Sanna a dinenggeg datay imbagak. 

"Say opem ketdi ken mingmingam a nalaing dayta talloa a rosas nga intedko kenka. Saanda kadi a nabanglo ken napusaksak a kas kenka?"

Sinay opko ken mininmingak a nalaing.

"Agpayso ti kinunam Kuyang. Ngem puwera kaniak a!"

"Sika dayta Rebekah. Maysaka a napusaksak ken naemma balasang. Dayta rosas a tallo a nagduduma ti marisna, ipakpakitana iti maris ti biagmo .Maysaka manakem, mapagtalkan, ken napudno nga agayat.Naggasat ketdin aya ti lalaki a maitumpong kenka!"

"No pudno dayta kunam Kuyang, apay nga awan ngarud uray maysa naduling kaniak?"

Sinbayak met ti nagkatawa.

"Isu nga inggana ita ket never been kissed and never been touched !"

"Ket ne, uray pay ti panagkatkatawam ket kasla datay bullalayaw a nadumduma ti marisna a nagganas a buybuyaen!"Ken maibagay dayta agsumbangir a kallidmo!"

"Alla ni Kuyang, kasla met baron nga agdigdiga!"

"Saan man Rebekah , agpayso daytoy kunkunak. Dayta natanos nga agong ken medyo a nagprintumeng a kurimatmatmo, nagpigsa man dayta manguyogoy kadagiti lallaki,ken dayta sukog ti pammagim ket napigsa ti awisna kas kunami idiay Abra, nagimays!" 

"Ayna Kuyang, sika pay laeng ti immuna a lalaki a nakaibaga kaniak ti kasta! Ammok a sutsutilennak laeng. No laeng koma baro iti nangibaga kaniak ti kasta, sungbatakon a dagus no agdaton!"

"No ngay kasadon ti agdatonkenka ket ibagana met laeng dagitoy imbagak, ania ngay ti makunam?"

"Kuyang, ti balasang a birhin kas kaniak, para baro laeng a saan ket a para kasado!"

"Sige ngarud ta silibraran ta iti maika 26 a kasangaymo. Siakon ti agtimpla ti Juice nga inumenta.Ikabilmo dayta kandela dita rabaw ti cake ta pasgedam ken puyotamto.

Iggem ni Kuynag ti dua a baso a Juice. Intedna kaniak ti maysa. Indissok iti rabaw ti lamisaan dagitay rosas nga igigemak sakonto pinasgedan datay Kandela iti rabaw ti Cake. 

"Naimbag a kasangaymo Rebekah!" Kinuna, sabay ko met a pinuyotan datay kandela. Nag slicesak ti cake inkabilko iti platito. Maysa ken Kuyang , maysa met kaniak. Inted ni Kuyang kaniak datay maysa baso a Juice. Nagisubokami ti cake kalpasanna Sininyasannak nga agtoss kami.Medyo marunawak iti bain no perrengennak ken kasla adda ibalbalikas dagiti matana.Kalpasan iti sumagmamano a minuto, immasideg kaniak,kinautna ti bolsana.Ken siiisem a nagsao.

"Dika tumaltaliaw ta surprisa daytoy a!"

Napan iti likudak, pagammuan adda iyukkornan kaniak.

"Ammok Rebekah a saanka nga agduyos kadagiti alahas. Ngem regalok kenka daytoy."

Nasdaawak! Maysa a balitok a kuwentas nga adda bitinna a sinan puso.

"Kuyang, Kuwentas! Nangina daytoy!"

"Rebekah , napategka kaniak."

Inarakupnak a nakatallikud. Nariknak dagiti nabisked a takkiagna. Pagammuan.., maulawakon.



Kabigatanna a nakariingak, awan ti aramidek no di agsukat a mapan idiay kapilya. Awan ti trabahok ta Domingo. Nadagsen ti riknak a nakariing. Medyo mariknak nga adda ut ot ditoy baba ti pus-ongko ken adda dara a nakitak.Malagipko nga inarkupnak ni Kuyang a nakatallikud Ammokon a tinulbkennan iti nakakandado a ruangan iti kinababaik. Saanakon a birhin! Kayatko a kasarita ni Kuyang, ngem adda amakko, ken maysa pay ammok nga adda ni Ating iti kuwartoda. Nakunak a maminsanton nga aldaw. Intuloyko ti nagpelles ket napanakon nakikapilya.


Maysa a rabii iti alas otso, nalpaskon a naisagana ti pangrabii. Nakadusterak laeng. Ammok a maladladawda a sumangpet da Kuyang ken Ating. Ni Kuyang ti umon una ta saanda nga aggidgiddan. Adda nag doorbell. Napanko linuktan ti ruangan. Nasdaawak iti nakitak. Ni Kuyang , nabartek! Ammok a saan nga agbarbartek ken ita man pay nasapa a nagawid!

Tinulongak nga immuneg . Ipanko koma idiay kuwartoda ngem kunana idiay ngato. Tinulongak isuna . Insallabayna kaniak ti makinkanawan nga imana ditoy abagak siniketko met ta paglek a matumba.Immuli kami ket uneg iti guest room ti naturongmi ta isu ti kunana.. Adda kamin iti uneg ti guest room idi kunak nga ipaiddak isuna ti kama sakto mapan mangala ti panglabarko kenkuana. Ngem nasdaawak ta siak metten iti impaiddana.Diak ammo no apay nga awan ti bilegko a nangatipa kenkuana idi rabbawannak ken siak metten ti linabaranna.

Alauna, aldaw ti Sabado. Awan ti trabahok ti kada week end. Innak koma aglakwatsa idiay mall, ngem nagyanakon iti kuwartok. Alimbasagen daytoy riknak ken pudoten. Panpanunotek ken marikriknak datay inaramid kaniak ni Kuyang. Iti 26 a tawenko, isu pay laeng ti lalaki nga immuna a nangtulbek ken nanglukat iti nakakandaduan a ruangan iti kinababaik.Malagipko datay imbilinbilin ni Ina a saanmi nga it ited ti bagimi iti lalaki no saan kami pay nagakasar.Ngem ita, saanko a nobyo wenno asawa, no di ket ni Kuyang nga amongko ti immuna nakaala daytoy kinababaik. Saanko met a kasuron ni Kuyang, uray pay ammok a dakes iti inaramidna kaniak. Diak impagarup a ti kabayagko kadakuada ken diak maawatan no apay kasdiay iti naramidna kaniak. Agsipud ta diak madaeran ti bara daytoy bagik iti panaglaglagipko daydi a pasamak , napanak ti banyo tapno agdigusak.

Ti banyo, adda iti nagbaetan ti dua a kuwarto. Ditoy kuwartok ken maysa pay a kuwarto.Madaman nga agsashowerak idi mailukat ti ruangan ti banyo. Nasdawaak, ni Kuyang nga umis isem ken nakalabus.

"Kuyang! Apay a simrekka ditoy ket agdigdigosak?"

"Umayka kaaduan ng agdigos."

Diak ammo ti bagik no apay awan turedko a mangparuar kenkuana. Mababain daytoy rikna, ta ita ak laeng a kadduan ti lalaki nga agdigos ken saanko pay nga asawa. Kunak iti bagik idi, asawakto laeng ti palubosak a kaduak nga agdigos ti waig, karayan wenno banyo ken isunto laeng iti addaan karbengan. Ngem ita, amongko a lalaki isu ti immuna a kaduak nga agdigos ditoy banyo.

"Saan Kuyang ta kababain."

"Rebekah, dimo koma iparit nga agsrebiak kenka."

Sinabanonna ti labakara ket isu iti inyaprosna iti amin a paset daytoy bagik manipud rupak inggana iti baba.Kayatko ti rumuar, ngem awan ti bilegko.Kasta met a diak maawatan daytoy riknak bayat iti panangipunpunasna ti nasabonan a labaraka ditoy intero a bagik. Isu a naisaludsodko ditoy bagik."Ragsak ngata wenno bain?"

Kalpasan ti inaramidna isu kano met ti aramidek kenkuana.No pay ketdi a saanak a nakapagkedked.Isu nga no ania inaramidna kaniak, isu met iti inaramidko uray pay no mababainak, diak ammo no gagar wenno buteng no apay a nagtulnogak.Kalapsanna, iniddepna ti shower, innalana ti tuwalya ket isuna a mismo ti nangpunas kaniak. Kinuna:

"Daytoy tuwalya nangpunasko kenka ket tuwalyata a dua, isu a punasannak met."

Nasdaawak iti dayta nga imbagana. Ngem uray no kasta, kaslaak met naamon a karnero a nagtungpal kenkuana. Datay tuwalya nga impunasna kaniak isu met iti impunasko kenkuana.Makitak ti itsurana a kasta unay ti ragsakna bayat ti panagpunpunasko kenkuana.Kalpasanna a napunasak, ti diak ninamnanama, sinakruynak ket impannak impaidda a siinnayad iti kama ti kuwartok.Nagidda met nga immabay kaniak iti makanawanko. Nagsikig. Impapunganna ti makanawan a takkiagna kaniak.Isu ti immuna nagasao:

"Rebekah, pakawennak kadagiti adu a basolko kenka.Kangrunaanna ti kinadursokko wenno ti pananangalak iti kinababim a dimo nagayayatan.No apay a naaramidko? Awan sabali a rason: Ayayatenka unay."

Saanak nagtagari iti dayta a nanggegko kenkuana. Sikikita dagiti matak ti bobeda nga ti panpanunotko ket adayo.

Intuloyna ti nagsao. Imparabawna ti kinkanigid a dakulapna ditoy barukongko.Mariknak met nga impaklayna ti kinkanigid a gurongna ditoy luppok.Inyasidegna ti giwatna ditoy rupak.

"Ulitek Rebekah, ay ayatenka. Pakawanneak kadi kadagitoy nga inarmidko, please...!"

"Kuyang, no pudno nga ayayatennak, apay nga inaramidmo kaniak daytoy? Addaanka ti asawa, idinto a balasangak. Saan a mabalin kunam nga ayayatennak.Ta daytoy nga inaramidmo ket saan nga aramid ti ayat no di ket aramid a pananggundaway iti kinababaik.Innalam ti kinababaik nga awan iti pammalubosko. Ayat kadi dayta?"

"Hustoka Rebekah. Innalak ti kinababaim nga awan pammalubosmo, ngem dimo kunaen panangundaway no di ket inaramidko babaen iti ayat.Pangaasim ta denggem ken awatennak:

Bayat iti kaaddam kadakami, naobserbaram met siguron ti pudno a mapaspasamak. Wen, agasawa kami ken Atingmo iti papel laeng. Saanak nga agbain a mangibaga kenka a miserabli ti biagko.Narangya iti panagkallaysa mi. Nangangato a tattao dagiti nagbalin a Ninong ken Ninangmi.Ngem laksid dayta narangya a kallaysa, awan ti intedna a ragsak kaniak. Inallilwanak ken Atingmo. Saannak a maikkan ti anak ta adda depekto iti kinababaina. Ken kasta met no agkaidda kami, nalamiis isuna ken kaslaaak la makikkakaidda ti natay.

Kasta met idi maikadua, saanak talaga a nabartek. Ingagarak nga inaramid daydiay a binuyogan ti ayat, ta ammok nga adda kenka datay birbirokek a saan a naipaay ni Atingmo bayat iti panagasawa mi.Nariknak iti naisingsingayna ragsak iti daydi a kanito. Isuna laeng ta inapapura ta ammom metten daytoy kasasaad.Isu nga itattay nga addaka iti banyo nga agdigdigos, ayat manen ti gapuna no apay nga immayak a saan ket a pananggundaway.Iti unos ti walo a tawen, ita laeng napadasak a nagdigos a kaduak ti babae nga ayayatek,.Ni kaanoman, saanko a nakadua ni Atingmo, ta uray no kayatko koma kaduak nga agdigus ngem awan met. Napaliiwmo met siguron a kaadduanna a parbangonen no sumangpet. Ta busy ti businessna ken kadagiti gagayyemna. Mahjong ditoy, mahjong idiay ken agraman dagiti nasosyalan nga araramidenna. Awan ti panawenna kaniak.Isu nga ibilangko a bendisyon iti kaaddam.Kasla ita, awan manen ti makadomiggo ta napan idiay Visaya gapu ti negosyo."

Aglulua dagiti matak a mangdengdenggeg dagiti kunkuna ni Kuyang. Diak ammo no patiek kasta met a diak a masigurado no asi wenno ayat iti mariknak kenkuana.

"Ipapantan pudno amin dagita kinunam, ngem saan a rumbeng a mapasamak kadagitoy kadata, ta maikaniwas iti Sangwanan iti Namarsua. No koma siwawayaka Kuyang, ken awan ti lapped, itedko daytoy bagik a tagikuaem inggana ken tanem. Patiem man ken saan: aglanglangoyta iti pitak."

"Hustoka Rebekah, maikaniwas daytoy nga inaramidko kenka, ken aglanglangoyta iti pitak.Nakasaganaak nga agsagaba iti dusa maipaay kaniak daytoy nga inaramidko kenka.No kaipapanana nga agsubliak nga ageggem manen iti witiwit ken arado, basta sika ti kaduak Rebekah; pakaragsakak. Uray pay kaipapananna nga agsagabaak iti adu, basta saanka mapukaw iti biagko. Ulitek napategka kaniak, ayayatenka ket nakasaganaak iti ania man mapasamak.

Iti dayta nga agsapa ti Domingo, adda dakkel a nagbalabaliwan ti biag ni Kuyang. Iti umona a gundaway, ita la makitak a naraniag ti rupanan ta agkaabaykami nga agsagsagrap iti pammigat.

Addaakon iti kuwartok nga agsuksukat. Immuneg Ni Kuyang a naka Polo Barong. Isunan ti nangpili no ania ti isuotko iti dayta a Domingo. Pagsayaatanna, adu dagiti palda ken blowsa nga ininted ni Ating a napipintas. Ta no adda bassit laeng depekto wenno bassit a pigis dagitay lakoda, ikabildan a reject ket itedna kaniak. Pagasayaatanna ta ammok met ti agsursir, tarimaanek ket isun ti usarek. Isu a saanak a gimmatgatang kadagiti pagananayko ta adda libre. Agraman sapatos kasta met. Isu nga dagitay saanko kayat nga usaren, isu ti iyawawidko no agbakasyonak Saanak met nga agduyos nga agusar ti sapatos nga adda takonna no di ket dagitay flat laeng.

Nangisit a nagayad ken nalamuyot a linen a palda ken puraw met a blowsa 3\/4 ti kaattidog ti imaanna ti napilina nga usarek.Kast ta meta flat sapatos, nangisit met laeng ti marisna a marikina made a pangabroad ti qualityna. Adda dagitay make up, lipstik ken bangbanglo nga inted kaniak ni Ating a kunkunana nga usarek tapno aglangaak kano a city girl a saanket a tagabarbaryo. Ngem saanko nga inususar. Kasta met ita a kaduak ni Kuyan kunana a maymayat kano no natural a pay od ken pintasko.Isuna pay ti nangsagsagaysa daytoy agat siket a book ko.Adda datay kuwentas iti rabaw ti lamissanko nga intedna. Diak koma kayat nga usaren ta saanak naruam.Isuna a mismo ti nangiyukkor, pamabaranna mettena nangdeppel daytoy bibigko.Sana kinunana:

"Rebekah, saanak maumuma mangibaga kenka; Ayayatenka.Daytoy kuwentas sagutko, iti unegna adda ti ladawanta a dua.Linuktak . 

Agpayso ti kinunana!

"Saan a maikari ti maysa nga atsay iti daytoy a kuwentas Kuyang!"

"Rebekah, saanka nga atsay no di ket maysak a narayray a baggak a simmangbay.Sika iti bagnos ti biagko manipud ita. Saankon a madaeran ti agtalinaed iti lubong a nalamiis, awan ti ragsak ken kangrunaanna; awan ti biag.Walo a tawen a binaludnak ni liday ket diak kayat iti agtalinaed inggana nga awan angesko. Immay ti gundaway a mangwayawaya ken mangruk at kaniak manipud kasta a kasasaad, isu nga innalak met daytoy a gundaway, a no saanko nga alaen , awanton ti dumteng ket makeltayton ni namnamak.

Ti pitak Rebekah, saan nga agnanayon a pitak, ken kasta met a ti pagalanglangoyan a pitak saan a mataginyaon. Dumtengto ti tiempo a dayta pitak mapukawto ket masuktan ti gatas ken diro.Ta awan ti simmanglad iti lugar a pagayusan ti diro ken gatas a saan a nangrugi iti kapitakan, ken kasta met nga awan ti aglasat ti karayan nadaleg a no makadanon ti ballasiw a di agragsak; mamatiak iti dayta.Kasta ti kasasaadta ita."

Bayat ti Panagsasaona, addaakon iti lakon ti barukongna a kasna la kunkuna nga awan ti pakaanannuak.


Ti umona gundaway, kasla kamin aggasawa a napan nakikapilya.Kalpasanna, napan kami nangaldaw iti maysa restaurant a kukua ti maysa nga Ilokano.Napankami nagpasyar idiay igid ti baybay a nagpinnetpet dagiti dakulapmi inggana a sumipnget.Iti pangrabii, inpannak ti lugar a diak pay nasnastrek. Kumilapkilap dagiti silawna, adda agkakanta ken agsasala.Nagorder ti inumemi. Ladies drink kaniak ken red wine met isuna.Imbagana ditoya lugar ti papanan dagitay padana a malidliday. Ta makitak a dagiti babbae nga agserserbi ket talaga met a makaingganyo dagiti itsurada.Isu nga inangawko met ni Kuyang.

"No kasta ngarud, ditoy ka met imimmay iti walo a tawtawen? Asinno ngay met kadagita a babbae ti partnermo?"

"Diak libaken. Wen, imimmayak ditoy tapno iliwliwagko met koma ti ladingitko. Awan kadagita a babbae iti sapsapulek. Ta no adda koma, awan ka koma ditoy sibayko.Ta uray no agtitipon dagita a babbae, saanda a maartapan ti ikikutam a kinapintas."

"Awan ti ikikutak a kinapintas no di ket inikutamon!"Sakto linapigos isuna.

Agsaoak pay koma, ngem saan a natuloy ta adda nanggegko:

"Ladies and Gentlemen, our next piece is requested by Lt<pd>.</pd>Joshua Dumanon, and want to dedicate to her partner Ms<pd>.</pd> Rebekah Kannaway."
Pagammuan, nanggegko dagiti palakpak.Isu metten a mangrugi a kantaen datay crooner ti: Let it be me.

Innigeman ni Kuyang ti dakulapko.

"Intan ta kumpasanta daytoy nalamuyot a kanta."

Saanko nga ammo ti agsala, ta idi addaak idiay baryo, saanak makiatatendar no adda pasala ta nainget daydi Inami.Ta saanla kano a basta basta a lallaki ti kakaidaen a nakatakder. Isu nga imbagak kenkuan a saanko nga ammo.Uray kano met gayam isuna, ngem naadalna idi adda idiay Academy iti Military.

Agsipud ta ni Kuyang ti kaduak ken isu ti umona a lalaki a mangisala kaniak a ket siaamoak idi guyodennak .Insuronak no kasano. Ngem adadda a nakasanggirak iti barukongna.

Diak mailadawan daytoy riknak bayat a kumkompasan mi ti nalamuyot a kanta. Kasta met a dagiti mata dagtiti tattao ket nakaiturongda kadakami. Kasla marunawak ti bain.Adda pay sumagmamano a lallaki nga umasideg nga agkunkuna:"Naka jockpotka Sir! Parang Diyosa!"

Agalas dozen iti rabii idi agawid kami, idiayen kuwartok a nagtarus ken nagsukat. Nagkaidda kami metten a kasla pudno nga aggasawa.Kasta met ti agsapa, naggiddan kami manen a nagshower ken namigat.

Ita dayta a makadominggo nga kaawan ni Ating adu dagti inaramidmi. Napan kami ti bangko ta nagjoint account Naammuak a kaniya kaniyada gayam ti kuwartada ken Ating.Impaiggemna kaniakon ti libreta.Mabainak koma a mangawat ta awan met uray maysa sentimo a naitiponko.Ngem kinuna a ti kuwartana ket kuwartak, ti kukuana ket kukuak ta maymaysakami kanon.Saanla a dayta, napankami pay iti opisna ta siakon ti inkabilna a beneficiaryna bilang no adda dakes a mapasamak kenkuana.Inyamamonak kadagiti kakaduana. Mam pay ketdin ti awagda kaniakon!


No kasano ti ragsakna iti panagkdkaduami nga intaktakaw, mas lalo manen idi agnginawak.Isu na mismo iti nagkadua kaniak a napan nagpa check up.Kasinsinan a babae iti Ama iti napananmi ta maysa nga OBGYNE, adda private clinic na . Uray no damdmok ti mapan, amamonakon datay doktora a kasinsinna.Mabainak payen idi awagannak ti ipag. Uray kunak kenkuana saanak maikari a maawagan ti ipag. Ngem kunana ketdin a siak kano ti most accepted nga ipagda. Ken ammo payen dagiti nagannak ni Kuyang nga addada gayam idiay Amerika. Saanko nga amammo ngem imbaga daytoy doktora kasinsinna . Imbagana pay nga isunto iti mangpaanak kaniak, ken binulan a chek upennak.


4 a bulan siguron ti sikogko, idi naikkanakami ti gundaway a nagsasango kada Ating.Maysa nga agsapa nga adda kami amin iti kusina ken kalkalpas a nagkape.Nadlawana a masikogak, ken naibaga gayam ni Kuyang.

Ni Ating ti immuna a nagsao.

"Naku, buntis ka pala Beka!"

"Oo nga Ating."

"Sabi ni Kuyangmo binuntisan ka raw ng lovermo, totoo ba?"

"Oo Ating."

"E, anong sabi niya?"

"Hindi niya raw ako pababayaan."

"At naniwala ka nanaman?"

"Yan ang sabi niya e."

"Kagustohan mo ba?"

"Hindi nga Ating ."

"Yan ang sinasabi sa iyo noon pa. Na huwag kang manilawa sa mga matatamis na pananalita ng mga lalaki. Kung hindi mo kagustohan, puwede mong idemanda ng rape, at ako ang bahala. Abogado! Okey, ako ang magbayad!"

Tinakawko a kinita ni Kuyang nakatugaw iti abayna. Nakitak nga immalsem ti rupana.

Ngem binaliwak ti saritaan

"Ating, mayroon akong itatanong saiyo."

"Ano yan?"

"Kung sakaling malaman mong mayroong kinahuhumalingan o dili kayay kabit si Kuyang, ano ang gagawinmo?"

"E bahala sa buhay niya, basta huwag lang dito sa loob ng pamamahay ko!"

"Kahit malaman mo na may anak siya sa labas?"

"Sabi ko, bahala siya kahit may anak siya sa labas e, hindi koman mabigyan kahit isa! Basta huwag lang dito sa loob nng pamamahayko!"

"E, ano ang gagawinmo Ating, sakaling isang araw ay matuklasanmo na may kalaguyo si Kuyang sa loob ng pamamahaymo?"

"Hindi ako tanga, kahit pulis siya, ipapaliquidateko!"

"Pati 'yong kalaguyo?"

"Of course! 'Pagkat parehas sila na nagkasala sa loob ng pamamahay kong ito!"

Adda pay koma saludsudek ngem timmakderen ni Kuyang a rummuar.Uray met ni Ating ket simmaruno metten.



Bayat ti panagdadagsenko, ni Kuyangisu ti nangala iti dadduma a trabahok. Agdalus, aglaba ken isuna metten ti mangplantsa iti uniformna. Pinagbalinnakona a Reyna ta paglenna kano nga adda dakes mapasamak kaniak. Igagarana payena sumangpet a masapa ta isu iti agluto.Talagan nga agassawa iti ikakastami. Papel laengen iti kurang.Saan a mapan agtrabaho no saanna pay a deppelen nga umona daytoy bibigko, kasta met no sumangpet. Basta no awan ni Ating idiayen kuwartok nga agovertime.

7 a bulanen ti sikogko. Adda kami iti kusina ken Kuynag ken kalkalpasmi a nagkape ta mapan metten agtrabaho. Kas kadawyan, agpinnekket latta dagiti bibigmi.Diak ammo ti rason no apay nga impautna nga inyap ap ti bibigna ditoy bibigko. Nakitana kami ni Ating.

"Punyeta...! Tama pala ang balita ko at ang kutobko!Kayo pala ang magkalaguyo at dito pa saloob ng pamamahayko!Puwes, humandaka Lt<pd>.</pd> Dumanon! Kung ano ang ipinatikimmo sa akin? Ganudin ang gagawinko! Hindi ako natatakot sa iyo!. At ikaw babae ka, naging mabait ako sa iyo, bakit ganon ang iginantimo? Puwes, humanda karin at hindi ka papatawarin!"

Pagyamanak ta saannak sinaktan iti dayta a kanito ta kasla apuy ti matanan.Bigla a pimmanaw. Ammon ni Kuyang ti kayatna a sawen.

Isu a ti karabiyanna, addan innala ni Kuyang a six by six a truck datay serviceda nga isu ti pangikargaanmi kadagitay masapsapulko. Adda uppat a kaduana timmulong kadakami, ta iyawidnak idiay probinsiya.Nasakit man a panunoten ngem gapu iti seguridad ko. Ammon ni tatang daytoy, ta naminsan a napanda Kuyang nag audit ti libro PNP idiay Probinsiya, dimmagas idiay balay ket imbagana amin a napasamak. Siimatang dagiti dua a kakabstako.Dimmawat ti pammakawan ken bendisyon ken ni tatang. No man pay agkedked ni tatang idi damo , ngem idi inlawlawag amin ni Kuyang ket naawatanna.Isu nga ammok a paspasungadanna kami ni tatang.


Parbangonen idi sumangpet kami idiay balay. Kalpasanna a naidiskarga dagitay innalami nga usarko, nagpakadan ni Kuyang nga agsublidan.Nasakit man daytoy riknak, ngem awan ti maaramidko.Impudno kaniak ni Kuyang nga infilena gayam ti legal separation isu kasta unay ti pungtot ni Ating, isu a sinisiimnakami. Kunana nga ingagarana gayam nga impaut nga inagkannak tapno makita ni Ating ken adda pambaranna a mangipanaw kaniak.

Dati dati, isuna ti umona mangtiliw ti bibigko no agpakada a mapan agtrabaho, ngem ita siakona mismo ti nagtiliw ti bibigna. Imputipotko dagitoy imak ti teltelna kaslaakla ubing a nagsangit. Diak ammo no isu daytoyen ti maudi a panaglantip dagiti bibigmi.Isu a kinunak kenkuana:


"Ti Apo a Namarsua ket salwadannaka koma tapno awan ti dakes a mapasamak . Saandak a pagdanagan ta nalpaskon nga inawat iti napasamak kaniak, kasta met a dinawatko a pakawanenna iti Ama ti biag nga adda ditoy saklotko. Wen, no man pay saanko a nagayatan daytoy ken uray pay naiyinaw ken nadamili manipud pitak , ngem ipasiguradok kenka nga aywanak a nalaing nga uray kaipapanana nga agdoble ti kalbaryo a baklayek, awatek ti adu a pannakaibabain ta daytoy biag nga adda ditoy saklotko ket bukodko met a dara."

"Agyamanak Rebekah. Ikarik kenka, agsubliak nga agsubli."


Maysa pay la nga aldawko ditoy barrio, adun a sayanguseng iti nangnanggegko: babaing kabit; aggaagaw ti asawa; nasikogan a balasang; kdpy., ngem inturedko amin dagita ta ammok a saandak a maawatan ken saanda nga ammo iti husto a napasamak.

Malagipko ti kuna ti doktora a kasinsin ni Josh, masapul kano nga agpagnapagnaak tapno saanakto a marigatan nga aganak. Isu a dadduma a bigat ket innak agmadengdeng idiay taltalon.Malaglagipko nga no adda kami idiay taltalon, sadiay kami metten a mangaldaw ta adda kalapawmi. Agdengdeng ni Ina ti natnateng. Adda sabong karabasa , tarong,ken agkammel met ni tatang idiay waig iti ilaokna. Isu nga naimas ti dinengdeng no adda laokna nga aggatol, udang ken bunog.

Bayat ti panagmadmadengdengko, inwarasko ti panagkitak iti aglwlalw a kasla makipagriknada met kaniak iti napasamak: medyo nakuyem ti tangatang; nababa ti tayab dagiti tuwato nga aggaayam; dagiti billit tuleng nga adda iti tuktok ti duduogan nga a kasiya a dati a naarrianga nadlawko a naulimek da agraman dagiti duwwi a dati a makatuleng dagiti unida nagbalindan nga umel .Isu nakunak ditoy bagik.

"Imbag pay ketdi dagitoy a parsua ta maawatandak."

Maysa a sabado nga agbasbasaaak ti Bannawag. Iti Benneg Ti Damdamag, nasdaawak laengen ti nabasak: Maysa a nalatak a negosynate a ni Mrs<pd>.</pd> Cleopatra Zambrano Dumanon, ket kompirmadon a maysa kadagiti natay. Maysa kadagiti pasahero ti Donya Paz, pangpashero a barko a naggapu idiay Cebu, nakidinnungpar iti maysa nga Oil Tanker.



Umona a kasangay ni Rachel ken isu met ti tiempo a naital-o ti ranggo ni Kuyang Ngem adda pay maysa naisingsingayan idi manggeko ti:

"Babaen ti maiyalubog a pagayatan ti Dios ken ti turay ti Gobyerno a naited kaniak, Siak Ni Chaplain Standislaw Tumakder, ipaduyakyakko a ni Capt<pd>.</pd> Joshua Dumanon ken ni dati a Miss Rebekah Kannaway ket maymaysadan a lasag.Iyamammok ngarud kadakayo ita dagitoy kabarbaro nga aggasawa isuda; Capt<pd>.</pd> and Mrs<pd>.</pd> Josua Dumanon...!"Mayat ti palak pak dagiti nakaimatang nga adda iti Chapel iti Kampo Krame.

Simpli laeng ti kallaysami. Sumagmamano a gagayyem, kakabagian dagiti bisitami. Adda met ni tatang ken dua a kakabsatko . Dayta met a kanito iti panakakitak kadagiti katugangak ken dua kabsatna babbae.Maysa gayam a beterano ti katugangak a lalaki isu nakapanda idiay Amerika. Ni met katugangak a babae ket Retired Public School Elementary Teacher.. Ti sumaruno ken ni Kuyang ket maysa a pediatrician 2 a tawen ti baetda ket daytoy inaudi a kabsatna ket maysa a nars a katawenak.Nariknak ti pudno a panangawatda kaniak uray no nanumoak laeng.


Pagsayaatanna ta adda met libre a balay a pagyananmi iti uneg ti Kampo.Impakada da katugangak nga itugotda ni Rachel a mapan idiay Abra, tapno nawaya kami kano nga aghoneymoon.Nakilugan metten da tatang kan dagitay kakabsatko idiay Vanda idi nagawidda, ta malabsanda met laeng idiay lugarmi.Saan kamin a napan ti Hotel wenno sabali a lugar mapan aghoneymoon no di ket ditoyen mismoa balay .No man pay immununan ti Honeymoon ta adda ni Rachel a bungan, ngem sabali kano tatta a tiempo. Idi naghanimon kami iti kapitpitakan, itan honeymoon aa lugar iti gatas ken pagayayusan iti diro.


Bayat ti panagshowermi, awanen ti mariknak a bain, danag, alumiim wenno kebbakebba, ngem nasayuden daytoy riknak.Nagduman ti panagkitak iti aglwlawmi . Ken ti umona a gundaway , legalen nga awagak ti Honey ken awagannak metten ti Dunggo.Isu ti immuna a nagsao:

"Saanen Dunggo a pitak ti pagdigdigosta no di ket gatas nga adda dirona."

Saanko a sinungbatan ngem silalailoak ketdi a nangsabon iti intero a bagina. Awan ti labakara nga inusarko no di ket sabon ken daytoy dakulpako laengen. Kasta met ti inaramidna kaniak.

Isu a binalesko met datay kunana:

" Wen Honey, pudnoka. Sabali a talaga ti nanam ita ngem idi!"

Maymaysa met laeng a tuwalya ti inusarmi a nagpunas. Nagpinnunas kami nga awan ti babain.Kalpasanna, sinakruynak nga impan impaidda ti kama a siaannad.Ammokon nga aggaganat a makikaidda kaniak.No mabalin ket rumabawen a dagusen.Ngem kunak kenkuana:

"Maymayat Honey a pasgedam dayta kandela nga adda dita rabaw ti tokador ta isu ti pagsilawta, maymayat ken naromromantika, saan kadi?"

Kasl metten karnero a nagtulnog.Agaawannak koman ti umay umabay ngem minandarak nga:

"Honey, patugtogem man datay sinalata idi impandak idiay paglinglingayanyo a malidliday?"

Makitak ket kasl matararantan. Adda met ngamin mini component iti kuwarto . Pagamuan manggekon ti kanta nga:I blessed the day I found you\/Iwant to stay around you\/And so I beg you\/Let it be me.


Nagininayad nga immay nagidda ditoy sibayko.Nagsikig ket tinuladna daydi damo nga inaramidmi idi kalkalpasmi a nagdigus. Nagsao.

"Awan met siguron dunggo ti lapped ita, ta awanen ti pitak. Addatan iti lugar ti gatas ken pagayayusan iti diro."

"Wen Honey, ngem sakbay a rugianta iti agbiahe, mabalin kadi a lagipenta kangrunaanna daydi damo a linakubnak? Kayatkoa maamuan no kasano iti pinamay am ta awan idi ti puotko."

Nagsikigak met ta sangoek.

"Mayat dayta a suhestionmo Dunggo. Denggem ta ibuksilak:

Wen, awan puotmo idi damo a tagikuaek dayta kinababaim.Talaga a maamamak ken mabutbutengak. Ngem tinuladko datay formula ni Joshua idiay Biblia.Imbilin ti Apo a Namarsua a mapanda iti daga a pagayayusan iti diro ken gatas.Mabutbuteng ni Joshua ta napeggad dayta nga aramidenda. Ngem kuna ti Apo kenkuana, dika agkullayaw no di ket bumilegka.

Kasta met idi umona nga aldawmi idiay PMA, sinaludsod ti Instructormi no ania ti karurungsotan a kabusor. Adda nangibaga, dagiti NPA! Adda met nangibaga, dagiti MNLF! Dagiti MILF!Dagiti terrorista! Ngem saan, kuna met ni Sir mi. Ngem iti insungbatko, buteng ken kintakrot! Bingo! kunana ketdin!

Isu a nagturedak.Ta kas kunak kenka idi, sika ti baro a baggak iti biagko.Bayat ti panangkitkitak iti pakabuklam, kasla ka kabus a bulan a manglawag ti nasipnget a dalan. Nga uray pay koma agkedkedak mangaramid ken makonkonsensiak; raniag mo ti nangguyugoy kaniak.

Nagganas a buybuyaen dayta 2 a kasla bunga ti atis a nagtubo dita agsumbangir a barukongmo. Nagmayat ken natutor iti pannakaluomna. Isu a nakunak iti bagik, dagitoy a bunga isuda iti agbalin a taraon ti biag dagiti annakko. Diak napengdan toy riknak nga aprosan. Makasinit no arararigen, ta kasmo la kunkuna, saan kuyang, saanmo a sagiden dayta ta nasagrado. Ti lalaki laeng a kayatko iti makasagid iti dayta.Ngem uray pay no makasinit ti pudotna, inturedko. Inyaprosko daytoy dakulap a napnuan lailo.

Kasta met idi mingmingak a nalaing dayta bibigmo. Aya anian a nagtarnaw! Awan lipstikna ken ammok nga awan pay iti bibig nga immararungaing.Iti panagriknak, saana maikari daytoy bibigko. Ken kasla mangmangegko a kunkunam: saan kuyang, dimo gandaten nga ideppel dayta bibigmo, ta daytoy bibigko inresreserbak iti lalaki a naisangrat a para kaniak.Isu kinunak met iti bagik: siak iti lalaki a nakaisangratanna daytoy a natarnaw a bibig.Diak napengdan daytoy riknak. Silalailo nga inkallubko daytoy bibigko dita bibigmo uray ammok a maiparit .

Kasta met idi ikkatek ti kurtina dayta ruangan iti kinababaim. Ruangan a sarming a puro. Ammok nga awan pay ti nakasagsagid ken awan birrina. Iti tenggana, adda kandado nga awan pay nangpadpadas a mangtulbek.Kasla nanggegko ti bosesmo. Kuyang, daytoy ruangan iti kinababaik agraman kandadona, awan pay ti nagdursok a nagtulbek ken nanglukat isu nga awan pay ti birrina ken bettakna.Isu a saanmo a padpadasen a tulbekan ken luktan, ta dayta ket nasagraduan. Tinto laeng a lalaki a kayatko ti addaan karbengan a pangipalukatan dayta a ruangan nga isunto met laeng ti lalaki a mangibati iti bin-i ni ayat, ditanto met laeng a ruangan ti rumuaranna. Ngem kinunak met ditoy bagik, siak dayta a lalaki, pakawennak ta ita ket tagikuaenka.

Isu dayta ti napasamak Dunggo iti daydi a tiempo. Uray pa idi maikadua, maikatlo nga iggana a nagsikogka. Talaga nga adda amak daytoy riknak.Lalona idi kinuna ni Atingmo nga agadrumka ta isu ti makaammo. Ngem kas kinunak kenka nga awatek iti ania man a supapakna."

"Kasta aya Honey, denggem met daytoy kaririknak idi numan pay naibagakon dagiti daduma.

Ammom Honey, kabigatanna a naalam daytoy kinababaik adda nariknak nga ut otna ditoy baba ti pus-ong. Adda nakitak a dara ken saanmo a naisubli a nalaing datay kurtinana nga innikatmo.Ammokon a tinulbekam ken linuktam ti nakakandaduan a ruangan iti kinababaik . Kayatka koma kasarita ngem adda amakko isu a saanakon a nagtagtagri.Kasta manen idi maikadua nga kandaduam ken luktam. Aggikikkis ti unegko ken agpakpakaasi a saan koma. Ngem diak ammo no apay nga awan iti turedko. Kasta met idi immayka a nakidigos kaniak, aggingana nga impaiddanak manen iti kama.

Wen, pinaraburannak iti Namarsua ti 2 kasla bunga iti atis ditoy nagbaetan ti barukongko, nga isunto iti gubuayan ti taraon dagiti agbalin nga annakko.Inaywanak a nalaing ken awan ti pinalugodak nga ima a nangayayam.Kasta met daytoy bibig, saanko nga inikikkan iti artipisyal a kolor wenno pagpapintas ken no ararigen awan ti pinalubosak a ngilaw nga agdisso.Daytoy ruangan iti kinababaik a nakakananduan iti unos ti 26 tawen, imbilinbilin daydi Inami a saanko a patulbekan ken palukatan agingana nga awan iti nasantuan kasuratan, ta isu dayta iti gameng a kapatgan.Maysa pay, inkarik iti bagik a saanko nga ited malaksid laeng iti lalaki nga ayayatek.Tunggal agkaiddata, saan a nabulos daytoy riknak ta ammok a saan a maiparbeng. Adda riribuk ditoy kaunggan iti pusok. Salsaludsudek ditoy bagik, no agdarumak adda ngata maganabko? Nakunkunak pay, no adda koma ni Inangko a pagkamangak ta ammok a maawatannak.Ken adda pay panpanunot a paikkatko daytoy sikogko a kas inararamid dagiti dadduma.Napanunotko pay nga umadayoak a saanko nga ibaga kenka.Ngem sinaludsodko ditoy bagik no ania ti aramidem ken no ania mapasamak no pumanawak?

Maysa a tiempo nga agdardarepdepak. Lakonnak iti barukong ni Inangko.Kunkunana kaniak: Makipagladingitak anak ti napasamakmo. Ammok a saanmo a nagayayatan ken pakaragsakan.Ammom no apay napasamak kenka dayta? Nalabit nga isu ti plano ti Apo a Namarsua iti biagmo. Panunotem laengen anak, nga addaka iti sabali a lubong wenno planeta a dakayo laeng ken Kuyangmo ti nabati tapno dakayo iti mangiwaras manen ti baro biag, ta daydi immuna a kaputotan ket napukawdan; ita nagbalinda aminen a baro.

Maikadua, nalabit a sika ti nakapasamakanna ta ammo iti Namarsua a kabaelam a sangoen.Sika iti nangipalakammanna dayta tapno allangonem ti ladingit iti maysa a parsua ken agbalinka a pagwadan wenno bagnos kadagiti dadduma.Isu a dayta biag nga adda dita saklotmo, dimonto pulos keltayen a kas inararamid dagiti dadduma, ta isunto dayta bungam iti mangitandudo kenka.Kasta met a dimo gandaten ti pumanaw di la ket ad adda nga agayus ti pitak Sangwem ket saanmo nga itarayan. Panunnotem dagitoy: mamatiak nga awan ti nasipngeta biag a dinto agbannawag; awan ti bagyo nga dinto met laeng pumanaw; awan ti bantay a nangato adi masang-at; awan ti pitak a dinto met laeng agmaga ken madalusan; urayem iti umiso a tiempo ket dayta pitak agmaganto ket mapunas.Ulitek anak, ti napasamak kenka nalabit isu ti dalan a mangiturong kenka iti lugar nga ayan ti gatas ken diro no man pay a ti pagpagnaam ket kapitpitkan. Dika agkullayaw ken bumilegka. Kangrunanna, dimo pukawen ti panagtalekmo ken pammatim iti Apo a Namarsua.Ti Apo ti mangbendisyon kenka."

Urayla mayat iti iisemamn ni Lakayko iti kasta a nanggegna. 

"Isu a mamatika Dunggo, a ti Apo saan nga ited ti pagayatan ngem itedna iti kasapulan iti umiso a lugar ken tiempo? Wen, siak datay instant a kunada a saanmo a kinayat ngem isu datay kasapulam."

Linapigosko a silalamuyot ti lapayagna.Binalbaliwak ti nagdata.Innigemmak ti maysa a dakulapna ken imparabawko ditoy barukongko.

"Iti batog daytoy pusok Honey, ipaduyakyakko ti naananay ragsakko.Kangrunaanna iti panagyamanko iti Namarsua, ta impaayna ti maingel a lalaki iti biagko a naisangrat uray pay no saanko a dinawdawat."

Binalbaliwanna nga inyules ti lamo lamo ken awananen pitak a bagina ditoy lamom lamo met a bagik ken awan met pitakna, ta iti lugar nga ayanmi isun iti lugar ti gatas a pagayusan iti diro.Manggegko metten nga agmurdongen ti kanta: So never leave me lonely\/ Tell me you love me only\/Now and forever\/Let it be me.


Nasurok a dua a tawen ni Rachel idi sumngapet ti dua nga adinga a lallaki; singin. Isuda Joel ken Jonathan. Kalpasan ti sabali pay dua a tawen, simmangbay ni Ruth. 

"Husto daytan uppat!" Kinunak ken lakayko.

Kalpasan ti sabali manen a dua tawen. Addan Junior Joshua, ta palalo met it ud od ni lakayko!

"Husto daytan!" Kinunak manen ken ni maymaysa lakayko. Nagmayat met ti loko, ngem impakpakaasina, a saanko kano a balunetan datay ruangan ken ipalubosko kano a tulbekanna sagpaminsan.

Dayta met lagayam!" Kinunak.

Wen, iti pagidaan isu ti lugar nga impaay ti Namarsua kadagiti agassawa tapno mapreserba ti puli ken ep eppenna ti rikna. Kunada, isu pay ti maysa a kasamayan a mangsolbar iti saan a panagkinnawatan dagiti agassawa. Iti sabali a bangir, isu met ti maysa a rason a pangrugyan ti panagapa ken panagsina dagiti aggasawa. Isu nga ni asawa a lalaki ken ni babae, agbirok ti sabali pagiddaan nga addaan pudot,biag ken ragsak a mang ep ep ti riknada. Daydi immuna a paggidaan ni lakay a nangbalkot kenkuana iti ladingit, nakalonkon ket nasukatan iti baro a kuna ti inglis: "Everything is permitted and beneficial!"

Isu a kinasaok ti Insan ni lakay a Doktora nga isu met laeng iti nangpapaanak kaniak ken no ania iti maisuhestionna a nasisiayaat. Imbagana met nga injection kada tallo a bulan tapno safety ken awanton iti maikanem, ta ni narigaten!

Bayat ti panagadakkel dagitoy bungami, saanmi met a liwayan ti mapan agbakasyon idiay Abra a nakayanakan ni Amada.Kast met idiay lugar a nakayanakak.Ni Rachel, kayatna nga aramiden kano met ti agraep ken agsekka ta inistorayk ngamin nga isu iti indadkdakkelko. Isu a tunggal panagtalon ken bakasyonda mapankami idiay probinsiya.Kasta met dagitoy addina a lallaki, kayatda met kano nga aramiden daty inararmid ni Amada nga aggeggem ti witiwit ken arado.Ket ni Ruth, kapilya met ti adadda a kayatna a papanan.


Wen kakabasat, daytoy iti pakasaritaan ti biagko.Maysaak a taga Barbario a napan nangged tapno a mapaadalko dagiti kakabsatko.Saanko a ninamnama ken pagayatan iti aglubnak iti pitak, ngem awan ti naaramidak.Ngem idi dimteng kaniak daytoy a pasamak, saanko nga inlunod ti bagik, ngem manipud iti daydiay pitak a nakailumlomak, dimmawatk ti tulong iti Namarsua tapno allangonennak.Awan ti pinabasolko a nangpitak kaniak ngem inawitko dayta a pitak no man pay naangot ken nadagsen , inyegko iti sangwanan iti Mannakabalin. Dayta a pitak narunaw ket nasukatan iti gatas ken diro, isu nga ita adda kami a naragsak a pamilya a sangapada.

Dua pay a tawen ag 55 ken agretiron ni lakay.Nagtulaganmi nga idiay lugar a nakayanakak ken dimmakelak iti pangurayanmi iti ililinnek ti init.Brgy<pd>.</pd> Kamarunggayan, Ili Kabatbatoan, nga adda iti arsaadan iti Bantay Santo Tomas, madalanan a sumalpot iti Marcos Higway no mapanka iti syudad ti Saleng.

"'toy siyayaman a kabsatyo.

Mrs Rebekah(Bekang) Kannaway Dumanon. 






<b>Rikki </b>

IMMAY TI NALAG-AN NGA ARIMPADEK dayta dandanin agmatuon ti Biernes. Rimmidaw ti barbasan a lalaki iti ruangan ti inaladan ti pagtaengan da Rosauro ken Gracia Argilla iti R & G Argilla Subdivision. Natadem ti limseb a mata ti agkabannuag ni Rigo Argilla. Nadulpet ken addan imresan ti sigud a baneg ken busnagna.

"Naidaw-aska man. Sumrekka," inyawis ni Rosauro.

Saan a simmungbat ti inaudi. Panglampongen. Nababa ti puntiria ti matana itan.

"Ania nga angin ti nangidaw-as kenka ditoy, Kabagis?" adda latta ti gagangay a kinaparato ti inauna. "umaymo kadi kitaenen ti kaanakam? Dakkelen!"

"Awan ti palpalikaw, kabagis. Kayatko ti kuartam?"

"An-annuen ti kuarta?" naapradan ti inauna. "Adda met kuartayo. Yanna ti apagyo ti naglakuan ti solar ken balay?" nagbaliw ti tenor ti inauna.

"Nabusboskon!" awan aniaman nga insawang ti inaudi. "Immaweren!"

"Dayta a kinabarayuboymo ket ! Dika ammo ti agsakbay."

"Intayab ti dalusapi. Inuram ti sigarilio. Inabak ti braha!"
Sumok ni Rigo ti pallotan. Kapangel manen ti mailimlimed a galiera. Simsimadan met dagiti ima ti turay. Naglatak a kita ti paglinglingayan ti daan a Hawaii ti pallot.

Nupay kunada a kinadangkok iti dinguen iti pallot isu nga adda naipaulog a linteg idi 1884.

Ngem awan latta ti makapasardeng. Linnibasan latta. Sa maipagarup pay ketdi nga adda koneksion dagiti polisia.

Ket nasumok met a dibersion dagiti kadaraan.

"Su nga immayak ta bumulodak ti kuartam, pagabrotko no adda gasat. Makasubbot la koman ta bayadak ti utangko iti house amangan no ipalnaawdak a dina pay oras."


"Gunggonam ! Laglagka met ngamin langgong"

"Ken intaray ti diaske a puta!"

"Lusngi ! Ta la ar-aramidem. Naimbag ta dimo mapanunot nga ilako ta bagim," adda semsem iti uneg ni Rosauro. "Agmammantawka lattan. Birbirokennaka kano ti asawam. Paggigianam ngaruden no intarayam ni baketmo?"

"Awan ti masnop. Gunggonana. Bay-am ta agnakman. Sinti nagkuna a sapsapulennak?"

"Inawagannak ni Ikit Siding."

"Patpatiem. Diak kayaten. Inramramannak iti saan a naimbag. Pakaragsakanna ti panagtawatawko."

"Ita pay langgong. No nagnakemka koma idi. Agawidka ketdinâ€¦"

"Diak kayat ti agawid. Bay-am a maustel iti dandanag."

"Bagtitkayo a duan!"

"Uray ania ditan."

"Naurnoskayo koma no inusaryo ti panunotyo"

"Kannak ketdin ti kuarta, ala."

"Saanka nga ikkan. Saanmo man nga iramraman ti kuartak a mapuoran iti sugalan."

"Dakkel ti utangkon. Patayendak dagiti nakautangak no diak makabayad. Insikatdak."

"Gunggonam, laglagka met a kunak. Sinti agkuna nga agutangka. Di met adda babaim a pagdawdawatam aya?"

"Naabak met a kas kaniak iti madiong."

"Kitaem ti bisiom, mangibabainka. Dika kadi ammo a ti kuarta, sanikua ken balay ti nangrakrak ti urnos ti pamiliatayo?"

"Nalpas dagitan."

"Ti ugali ni baketmo. No apay ketdi a dika pay nayanak a nagpandiling."

"Saantan a pagsaritaan dayta a banag," nasair ni Rigo. "ti kuartam ti masapulko."

"Konsensia, kabagis. Usarem ta panunotmo. Dika bay-an dita ta uragaendaka a sitatakder." Simmunson ti rurod ni Rosauro iti adienna.

"Ipalubosmo gayam"

"Inno ti makaipawil. Namanta ket kaponendaka dagiti padam a luod ken sugador. Ti dakes kenka, agumokkan iti sugalan. Aldaw-rabii. Awan la ti riknamon."

"Sukatakto ti kuartam."

"Ania ti ikarim nga isukat, laglag. Dagiti bingkol wenno barat iti galiera?"

"Uray pagabrotko la ngarud bareng makabawiak pay," immud-od latta ti inaudi.

"Pakawanem, Rigo. Saan a nalaka ti agkurob ti kuarta. Saan a pidpiduten ti doliar."

"Mangtedka ketdin ta mapanakon."

"Inka lattan no awan sabali nga ibagam. Awan ti maitedko. Naim-imbag pay nga agawidkan. Ur-urayennakan ni baketmo."

"Diak kayaten a sublianan."


Imbaga ni Rigo a kitaenna man ngarud ti kaanakanna.

"Uray saanen ta di masairo kenka, laglag."

"Nasayaaten ti biagmo, kabagis," binaliwan ni Rigo ti saritaan. "Dakkelen ti balaymo."

"Diak urayen a dayta ti sawem, langgong. Uray sika koma no inusarmo ti ulom. Sika ket inim-imasmo nga impatayab ti kuartam iti pallotan. Ania ti maalam iti innipis. Ania ti maalam iti galiera.?"

Nagdusngi la ti inaudi.

"Ala. Inkan iti pallotan. Denggen ti iriag dagiti padam a bulangero. Gusgustoyo ti agdengngeg ti taraok ken iriak dagiti tapingaranyo! Imbag la koma no saankayo a matiliwan dagiti roving ken squad wenno dagiti polisia ket ikulongdakayo."

"Napigsa dagiti akiniggem ti pallotan tapno ammom. Kontrol dagiti sindikato.

Nagkintayeg ni Rosauro iti balikas a sindikato. No kasta iggem ti organized crime ti pallot. Saan ngarud a mamin-ano nga ipaknida ti kabsatna no dakkelen ti dina mabayadan nga utangna iti house ti sugalan.

"Mangtedka ketdin ti dawdawatek! Bayadakto met laeng tapno awan ti makunam."

"Langgong. Uray man ket saanton no kayatka nga ikkan. Limosmonton!"

"Diak pay natay a limosam, kabagis. Saanak nga agpalpalama iti kaasi."

"Pinataymo ti panagtalekko."

"Diak immay a makilimos ti kaasi ti kabsatko."

"Ngem immayka nga umud-od ti kuarta a nanguram ti kinasinged ti pamiliatayo!"

"Gapu ta namnamaek a masalbarnak iti agdidiaya a pakadadaelak."

"Ammom itan a salbarenka kalpasan ti amin. Dakayo ti saan a nagtalek kaniak. Inaramidko ti kabaelak a mangiturong kenka iti nasayaat a masakbayan ti pamiliam, ngem ania ti inaramidmo? Impalubosmo nga iturayannaka ti pangngeddeng ti asawam. Lalakika a kas pannakaammok, Rigo ngem saanka a nakita a mangirupir ti kalintegam tapno saan koma a nawara ti pamiliatayo. Gapu iti kuarta, sanikua. Ita, ania ti nagbanagan ti apagyo. Nagiddigiddi. Inyawer ti pallotan. Ket diak ammo no ania ditan a pannakaburbor. Ita, umaynak ringgoren. Tapno puoram met ti kuartak. No nagpanunotkayo koma idiâ€¦."

"Diak nagay-ayatan ti napasamak."

"Ania a saan langgong. Dika la pulos inrupir ti kalintegam. Adda idi panawenyo a mangamiris ti amin, ngem pinayaguska lattan. Ti kunayo, diak ammo a kaykayatyo ti umiggem tii dakkel a bagi ti kuarta ngem iti nasayaat koma nga investment ken agbiag a nasimbeng. No dinengngegnak koma. Nayanakka la koma a babain, a saan ketdi a maander."

"Diak immay a painsulto ken pasermonan, kabsat." Adda tigerger iti raed a timek ti inaudi. "immayak tapno parukod ita konsensiam. Kabsatka pay laeng ti panagkunak, ngemâ€¦"

"Ngem rinakrakyo ti panagtalekko."

Malagip manen ni Rosauro ti napalabas. Pulos a saan a dimngeg ti kabsatna ken ni Loreta nga asawa daytoy. Kayat idi a ipulang ni Rosauro ti pannakabagida iti balay. Saanda la koman nga ilaklako iti sabali. Ngem birriit ken tanabutob ti inaramid ni Loreta.

"Ilakotayo latta! Bay-am ta pinnulangan. Masapul a mangrugitayo amin!"

"Ngem itedmi met ti rebrebbengenyo, Pagyanan la koman da tatang ken dagiti katugangak daytoy. Umallatiwkami met iti sabali a balay", impalawag ni Rosauro.

"Namanta awan ti aggigian ditoy. Mailako latta ti kayatko!" impetteng ni Loreta.

"Pinanawakon ti asawak. Riribukenna met ti biagko." Kinuna ni Rigo.

"Nasaysayaat koma a saanmo a pinanawan tapno maamirisyo nga agpada ti nagbiddutanyo."

"Ti la kaykayatnan. Siak ti makaamiris. Biddut ti kinalupoyko nga agikeddeng."

"Ngem dinadaelmon ti kinalalakim, ken ti masakbayam."

"Mabalinnak a laksiden a kabsat no isu ti pagayatam," simlengen ti rikna ti inaudi.

"Kabsatka latta, Rigo, ngem dakayo ti kimmayakay gapu iti kinalaglagmo."

"Sangapadatayo amin!"

Naginnala dagiti mata dagiti agkabsat.

"Ket saanka a mabalin nga ikkan ti kuarta. Saannak a piliten a mangpuor ti kuartak gapu kenka, kabsat," nakuna ni Rosauro.

"Saan no saan. Ngem saanmo met koma nga ipapan nga immayak makilimos ti kuartam. Immayak koma met a mangrikna ken manglanang ti sigud a singed babaen ti kuarta. Ngem kastaka la ketdi, litsi!" immirteng ti balikas ni Rigo.

"Piliem ti sawem, Rigo. Agkabsatta ngem saan nga amin a banag."


"Wen, gapu ta rimmang-aykan, Mr<pd>.</pd> Broker! Mr<pd>.</pd> Million Table! Dinak am-ammon!"

"Narang-ayka koma metten no dimngegka."

"Nalpasen dagita kunak manen. Saanmon nga idukit!"

"Nalpasen nga inkeddengko a saanka nga ikkan. Mabalinmon ti pumanaw amangan no diak makateppel."

"Kirmetka ketdi. Sepsep. Imut." Nagpaggaak ti inaudi. "Sika ti lobo a di mapespes." Nagkatawa ni Rigo.

"Agsardengka!" nangmesmes ti inauna.

"Gapu ta nakaramutkan, Apo Realtor, ti madaydayaw a Principal Broker iti R & G Argilla Realty, Inc<pd>.</pd>, saannakon a mataliaw a kabsatmo ta igigirmo a mamulitan ti sam-it ti umaw-aweng a naganmo iti komunidad!. Litsim!"

Nginetnget ti inauna ti sangina. Tinilmonna ti katayna.

"Ngem ammom kadi a kinabuklis ti inaramidmo kadakami nga agassawa. A kampay idi a sinugponnak a gimmatang ti solar ken balay tapno makapagpuonanka. Awan ti siping nga insugponmo. Ti la panangipirmam ti naganmo, ti kinalaingmo a makitulag kadagiti kunam a contact ken associate iti real estate business. Imbagam a koneksion. Adu ti am-ammom kadagiti pagbulodan ti loan. Nasiribka met a talaga. Nagpuonam ti kuartak!"

"Nalabeska met la unayen nga agsasao," namigerger ti gigis ni Rosauro."Gapu ta ammok ti agbiag" Nagpingki ti panagkitana iti kabsatna. Isu pay ketdin ti agbalin a dakes ita. Naglawag a pipti pipti met iti loan agreement. Singin a tungpa ti nagdisso iti agsumbangir a pispis ti inaudi.

"Saktannak. Sugatennak. Ala, saktannak latta." Saan a nagkir-in ti inaudi. "Idarumka iti panagdangran physical abuse ken brutality"

"Saannak a butbutngen. Solarko ti yanmo."


"Ala wen, dangrannak. Ngem daytoy ti tandaanam: Dadaelek ti dayawmo. Tinnagek iti mabiit ti R & G Argilla Subdivision a pagkarkaritmo!"

"Talaga a saanka a mamingga, a. Pimmanaw ni Tatang a nasakit ti nakemna. Nagsangsangit a pimmanaw dagiti katugangak gapu iti kinabastosyo. Inawatyo ti kuarta a naglakuan ti balay ken solar a didakamin am-ammo. Dikay man la simmarungkar iti ospital idi aganak ni Gracia. Ania ti kitam a kabsat?"

"Ti la kaykayatko! Kukuak ti bagik. Ket no dagita ti pangsidiram kaniak, adda kenka, mabalinnak latta a laksiden a kabsat !"

"Saannak a piliten a makalipat nga agkabsatta, Rigo." Nagmattider ni Rosauro iti uneg iti inaladan.

"No isut kunam a pakaibabainam ti panagkabsatta gapu ta rimmang-aykan. Ulitek manen: dadaelek ti dayawmo, ken kuartak ti bimmaknangam!"

Nagtilmon manen ni Rosauro. Natugkelanen ti butonesna. Agtigtigergeren ti laslasagna. Nagdinnuklosda. Ket nagludondan iti daga.

"Dadaelek ti dayawmo!" nagballatek ti pangta ti kabsatna iti isip ni Rosauro."Aghuramentado!" Nagsidduker ni Rosauro.

"Saanak nga immay nga agpalimos iti kaasi ti kabsatko. Immayak koma met a mangrikna ken manglanang ti sigud a singed babaen ti kuartaâ€¦." nagintek iti utek ni Rosauro.

"Agsardengkayo!" addan ni Gracia nga ubbana ti ubing. Agsangsangit ti ubing.

"Ania aya la unay ti pagririanyo nga agkabsat. Saankay la kadin nga agbain iti bagbagiyo. Bukodyo a bagi ti dangdangranyo iti kastoy nga ar-aramidenyo Dikay ket koma maragsakan ta agkitakayo manen nga agkabsat. Nabayag la unayen ti rikki a pinarnuay dagiti saan a nainkalintegan a napaspasamak iti napalabas. Agbainkayo man kadagiti bagbagiyo!"

Nagsabat dagiti mata dagiti agkabsat. Nabatad dagita a balikas ni Gracia. 

Iti panagkita ni Rosauro iti kabsatna, natibtibkeren a lalaki. Saanen a nalupoy. Ti panagtawatawna a saan nga ammo ni Loreta ti yanna ti mangipaneknek a mairupirnan ti pagayatanna.

"Pasensiakan, kabagis," nababa ti timek ni Rigo.

"Pakawanennak met. Naklaatak. Maamiriskon a saan koma a kasta ti nagbanaganta."

"Kunak ngarud nga umayak ta sika ti ammok a kamangan."

Adda napan innala ni Rosauro iti uneg ti balay. Idi agsubli,
"Agsublikan ken ni Loreta, apaman a mabayadam ti utangmo," kinunana iti kabsatna ket adda inyawatna. "Ikarim"

Nayangad ni Rigo ti rupana. Kinitana ti ipagna a nakaubba pay laeng iti maladaga. Imbalesna a kinita ti manongenna. Iti panagsabat dagiti matada nga agkabsat, isu metten nga agikkis ti sirena ti Alladin Hawaiian Concrete a paggilingan ti bato iti saan unay nga adayo iti subdivision. Pagilasinan dagiti obrero a pangngaldawen#











<b>Ti depensa </b>

ITI sanguanan ti kalapaw a nayampir iti narukbos a puon ti damortis a pagtaktakderanna, impasir ni Salvador Nava ti panagkitana iti kadaklan ti Karayan Magat iti dayaen a paset ti bangkagna. Manipud dita, padpadasena a pattapattaen ti kaadayo ti karayan manipud iti kalapawna iti pungto ti bangkagna. Tallo pulo metro la siguron, nakunana iti nakemna. Adda danag a nagkarayam iti kaungganna. Dua pay ngata a nepnep manipud ita, mabalin nga iti mismon a pagtaktakderanna ita ket pasetton ti Karayan Magat! 
Nagdalapdap ti imatangna iti surong ti karayan nga agtallo gasut a metro ngata ti kaadayona a paseten ti Barangay Pogonsino. Dita ti quarry site ti SUY Enterprises nga imatonan ni Mr<pd>.</pd> Wilson Suy, maysa kadagiti kabaknangan a negosiante iti ilida a Bagabag. Iti surongenna pay naurnong dagiti kakasla-turod a darat ken graba a nakasaganan a maideliber kadagiti aggatang. Napawingiwing ni Salvador. Ta manipud idi nangrugin ti operasion ti panag-quarry, mano a tawenen ti napalabas, nadegdegan a simiasi dagiti kasla dadakkel a gamat ti kurita nga ayus ti karayan a dumupiren iti kabangbangkagan dagiti tallo a barangay iti banda iti aminanan a laud a sumurot iti kalsada nga agpa-Bagabag nga imbes koma nga iti sakaanan ti Bantay Tawi-tawi iti daya.
Ti rason: gapu iti pauneg a pauneg ken pattupattok a panag-quarry iti kadaratan ken kabatuan a paseten ti nakalawlawan a Karayan Magat iti dumna iti daya a paset ti tallo a Barangay. Ket no dumtengen ti bagyo ken layus, ditan nga agsagaba ti tallo a Barangay. Agkaratebbagen dagiti bangkagda a dadaelen ti napigsa nga ayus sumangkangruna no ages-esen ti danum.
Iti naminsan pay panagindurog ti imatangna iti pimmirak nga ayus ti karayan a pinasilap ti agalas dies nga init iti bulan ti Abril, kimmalawikiw iti lagipna ti paset ti biagna a mainaig iti karayanâ€¦ 
Idi ubing pay, matandaananna unay ti panagtabtabukolda kadaydi Ama Kusep nga amana, dagiti uuliteg ken kakasinsinna iti suyo ti karayan. Nalames pay idi. Adda pay pakatda a rama a burburakenda iti tunggal dua a lawas; bunuan met iti lipnok a suyo a naisina manipud iti kadaklan. Parbangonenda idi ken amangna ti mapan agsangat. Ket uray la aglagtolagto iti ragsakna a makaimatang iti palagapag dagiti lames a matakwitan ti amana. Nagdadakkel a paltat, gurami, ar-aro, lagdaw, dalag,ken tilapia ti masangatanda. Aglaplapusanan a masida. Ket ti sobra, ilako ni Ina Carmen a paggatang iti dadduma a kasapulan iti kosina. 
Malagipna pay ti pinatakderda idi a kalapaw iti igid ti karayan a pagsiimanda ken Ama Kusep iti pabalay no kasta a panawen ti panagbubugi dagiti butiog. Pasokanda iti kakasla takiag-ti-kadakkelna a bayog iti pagat- siket a paset iti igid ti naapres a kadaklan sa mabalengbengan iti ledda. Daytoy ti agserbi a pannakapennedna tapno iti babaenna ket tumalinaay. Maaramid ti pabalay manipud iti narimpong a water lily a kasla bigao ti katimbukelna sa mapasukan iti tengnga tapno saan a mayanud. Mabitinan iti kampanilia ti pasok nga agkililing no kasta a matukbob dagiti agitlog a butiog wenno burasi. Kaay-ayo dagiti butiog a pagitlogan ti ramut dagiti water lily. Kadawyan met a sardam ti panagitlog dagiti butiog wenno burasi a siimenda. Saruaganto metten ni Ama kusep iti tabukol ti pabalay no kasta a mabatingting ti kampanilia a mangpadlaw nga addan dagiti butiog nga agitlog.
Iti met panawen ti kalgaw, dandani inaldawda idi nga agkakasinsin nga ugnunog iti karayan kabayatan ti panagpastorda kadagiti tarakenda a nuang. Agpipinaltoganda pay iti nasamek a paset ti kaledleddaan ken kakullokullotan. 
Ah wen, daytoy a karayan ket ipalagipna ti kinaagtutubona; ti kinasimple a wagas ti biag a dimmakelanna ngem napnuan ketdi iti ragsak. Kas iti karayan nga umasul ti kinaunegna a paggapuan iti nalabon a bendision kadagiti agindeg. Parabor ti Dios a namarsua. 
Ah, ngem maisupadi itan ti kasasaad ti karayan. No koma tao, agnguynguy-an ken agngangabiten ken patay! nakunana iti isipna.
Wen. Malagipna ti kinuna ni Ama Kusep iti naminsan: " Ti biag ti tao kas met iti karayan. Adda met panawen ti bagyo ken nepnep a mangted iti libeg. Ngem iti isisirnaat ti baro nga agsapa, yegna ti kari ti panangabaruanan. Lumitnawto manen ti agusna. Dayta a nepnep isu dagiti pannubok iti biag a mangtenneb iti kinataotayo..."
Nakeltay ti pananglaglagip ni Salvador idi dumupag ti nabara a palayupoy ti angin a nangamuy iti pangulkuloten a buokna. Ket naikugnal manen ti imatangna iti lumawlawa a kasla disierto a kadaratan ken kabatbatuan a nakaitarnapan dagiti nayanud a basura, gabat ken sumagmamano a puon iti ledda a makaandur iti agkiamkiam a pudot iti kangitingit ti igaaw. Napasennaay. Ah, maysa daytoy a batibat a kinapudno!nayesngawna. 
Idi napasamak ti â€˜ Killer Earthquakeâ€™ idi Hulio 16, 1990, inyanudna ti kasta unay a lan-ak ken gabat a naggapu kadagiti narsuod a paset ti kabambantayan ti Caraballo iti abagatan a paset ti probinsiada a Nueva Vizcaya. Rason a rimmabawan ti karayan ket simiasi iti dati a dalanna a pinakaro idi nanglukat ti operasion ti panag-quarry iti surong a paset ti kaabayda a Barangay Pogonsino. Ket iti naglabas a tawen, nasurok manen a sangapulo a metro ti natebbag a paset dagiti kabangbangkagan. Napasamak daytoy idi kangitingit ni bagyo a Yoyong idi napalabas a nepnep. Di ngarud masasaan nga iti asideg a masakbayan, kastanto metten ti pagbalinan ti bangkagna. Agbalinto metten a diserto a kabatbatuan ken kadaratan! Ket no saan nga agerrado, danonennanto payen dagiti kabalbalayan iti las-ud dagiti kabangbangkagan!
" Diak nga itulok," nayesngawna.
Napateg unay ken ni Salvador ti bangkag. Daytoy ti tanda ti kaputotanda a Nava. Daydi apongna a Gabriel ti maysa kadagiti kaunaan ken kalawaan iti nadappatan iti Barangay Tuao. 
Segun ken ni Ama Kusep, tuboda iti Aringay, La Union. No kasano a nakadanonda iti Nueva Vizcaya, atiddog nga estoria. Ketdi ti nalawag, kalikagum kano daydi apongna a Gabriel ti maaddaan iti nalawa a daga a naipaidam kenkuana iti dimmakelanna a lugar. Babaen kadagiti tambubong a kariton, inrubuat daydi apongna ken dagiti naawisda a kakabagian ken gagayyem ti nagbaniaga nga nagturong iti kari ti agdindinamag a tanap a naaladan kadagiti umasul a kabambantayan. Isu ti kabarbaro a probinsia ti Nueva Vizcaya a napalikmutaan ti agkakadaeg a bambantay: ti Bantay Caraballo iti abagatan, ti Bantay Sierra Madre iti daya , ken ti Corldillera iti laud.
Saan a nagbalin a lapped ti naritor ken makabannog a panagdaliasat nga agpa-daya nga agpa- amianan ken ti panangkalay-atda iti nagsilpuan ti Kabambantayan ti Cordillera ken Bantay Lakay( Caraballo itan) iti abagatan-a- laud a kabangibang nga ili ti San Nicolas, Pangasinan. Sa simmalogda iti Imugan nga apon dagiti narungsot pay laeng idi a tribo dagiti Kalanguya. Simmang-atda manen a nagpaaminanan. Sinurotda ti Villa Verde trail iti duri ti Bantay Singian agingga a nasarakanda ti daga a makuna a maipagtangsitda ken maipagpannakelda kadagiti sumaruno a kaputotanda.
Ket, iti Barangay Tuao iti ili a Bagabag ti nangisilpuan daydi apongna iti kannawidan a pinanawanda idiay kailokuan. Wen, ti dadapilan a naipasdek iti masungadan ti bangkagna ken dagiti burnay a naglaon iti basi iti sirok ti kamarinna a nagadigi iti sagat, ti templa ti basi dagiti kakabagianda iti La Union, di kadi, isu met laeng ti templa daydi amangna a templana met ita? Ah, lagip a dinto malipatan! Kultura a dinto maiwagsak!
Adda kaludludon a talugading ti nalawa a sanikua a nadappatanda. Wen, ta daydi met laeng apongna a Gabriel ti kaunaan a Teniente del Bario idi panawenna iti Tuao. Sa tinawid manen daydi Ama Kusep. Naipasagepsep ngarud kenkuana ti pateg daytoy a daga. Daga a namuunanda tapno makaadalda a tallo nga agkakabsat.
Buridek ken kakaisuna a lalaki ni Salvador. Addan iti Hawaii dagiti dua a manangenna. Nakaasawada iti annak iti sakada a gayyem daydi Ama Kusep. Ni Salvador ti nakaitalkan ti sibubukel a bangkag. Ibangbangkona ti bingay dagiti kakabsatna a kas nagtutulaganda. Babaen ti panagtutunosda nga agkakabsat, napagbalinda a maysa a paraiso ti nagrigrigatan daydi apongda ken amangda a bangkag. 
Ti apagkatlo ti bangkag ti ipatawidnanto met kadagiti tallo nga annakna a bungada ken Julie nga asawana. Ni Luvimer, ti inauna, nagraduar a cum laude iti kursona a journalism iti Unibersidad ti Pilipinas. Maysa itan a reporter iti maysa kadagiti kalatakan nga estasion iti telebision iti pagilian; Ni Melinda, ti maikadua, addan iti maikatlo a tukad iti kursona a nursing idiay Saint Maryâ€™s University; Ken, ni Dahlia, ti buridek, aggraduar iti sekundaria inton sumaruno a panagseserrek.
Naigamer iti lasag ni Salvador ti trabaho iti bangkag. Dayta ti rason no apay a nangala iti kina-agrikultor. Ket kas Agricultral Field Technician iti ilida a Bagabag, sektorna ti mismo a barangayna a Tuao South, ti Tuao North ken Pogonsino iti abagatan agraman ti sitiona a Tabban iti gayadan ti Bantay Tawi-tawi iti daya. 
Iti naminsan pay a panangmatmatna iti karayan, nagkatek iti panunotna ti panakaaramid iti dike iti surong ti karayan iti Barangay Pogonsino ti solusion ti problemada. Iti lagipna, adda idin dike dita a naaramid; aglimapulo a metro ngata ti kaatiddogna a kongkreto nga agtayag iti tallo metro a triangulo ti pormana ti nayampir iti igid dagiti bangkag. Dayta a lugar ti aw-awaganda iti Depensa idi ubbingda pay. Ngem gapu iti kabayagnan, binurbor ti naapres nga agus ti karayan no kasta a dumakkel ti danum iti panawen ti nepnep. Mabalin a gapu pay iti panakabaybay-a dagiti agtuturay. Ngem apay nga awan makalagip a mangilungalong iti pannakaaramidna manen? Ken kasano a maaramid ngata manen dayta ita?nakunana iti isipna. Wen, dayta metten ti quarry site itan! 
Napanunot ni Salvador a padasenna a yuman daytoy a parikut kadagiti kapitan iti tallo a barangay a sektorna ken padana a bumabangkag inton agpa- farmerâ€™s training seminarda inton umay a Lunes bareng makaaramidda iti nasayaat nga addang iti kabiitan a panawen. Ta no saan, agtultuloy latta ti pannnakatebbag dagiti bangkag ken mabalin a dumanon manen ti layus kadagiti kabalbalayan no sumangbay ti bagyo a kas idi napalabas a tawen. 
Wen, kasta la unay ti namsaakan daydi Bagyo Yoyong! Adu kadagiti tarakenda a dingo ti nalmes; gagapasenen a pagay a nayaplag ken nalan-akan; natebbag a bangbangkag a nakayanudan dagiti a nakapagsalapin a mais ken naitayab a bubungan dagiti babbalay. Wen, anian a nagdawel daydi a bagyo! 
Natukay ti panagpampanunot ni Salvador idi nagtittit ti selpona iti bolsana. Maysa a text message a naggapu ken ni Luvimer. Kumukumustaen ti anakna. Simmiplag ti iiliwan ni Salvador iti dayta a nabasana. Nabayag metten daydi naudi a yaawid ni Luvimer. Sinungbatanna ti teks ti barona. Naimbag ketdi ta mabuybuyada sagpaminsan iti "Aksiyon Patrol" a kabarbaro a programa ti BSN -2, ti TV Network a pagpapaayan ti anakna. Uray kaskasano, maal-alay-ayan bassit ti sumpeg nga iliwda no mabuyada iti nasao a segment. 
ADU ti dimar-ay iti pamitingda Salvador iti dayta a malem ti Lunes. Maipanggep daytoy iti Information Technology iti kabaruanan a wagas ti panagbangkag ken ti panagmula iti Hybrid a mais. Tinaratarna pay ti alagaden ti Animal Dispersal a programa ti departamentoda kadagiti mayat nga agtaraken iti dingo a kas koma iti baka ken baboy. 
Kalpasan a nailawlawag amin dagita, rinugianen ni Salvador a dinakamat ti maipanggep ti parikut iti karayan.
" Kayatko koma nga alaen daytoy a gundaway, Kakabsat, a yuman kadakayo ti maysa a parikut a mabalin a kumarkaro no saantayo a mangiwayat iti addang wenno 
solusion iti kabiitan a panawen," kinunana. Impalawlawna ti panagkitana kadagiti napasnek itan nga agdengdengngeg a bumabangkag. "Ammok nga adu kadakayon ti in-inut a tebtebbagen ti karayan ti bangkagna. Nabayagen daytoy a problema ngem kasla awan sa ti makapanunot a masolusionan. Saludsodek man kadakayo, Kakabsat, no ipalubostayo kadi lattan ti panakaburbor dagiti bangkagtayo? Anianto pay ti ipatawidtayo kadagiti sumaruno a kaputotan no naburbor to metten dagita a bangbangkag?"
" Wen ngarud , Apo Teknisian. Kagudua diay bangkagkon ti naburbor ti karayanâ€¦" inyanamong ti maysa a lakay iti tallaong. 
" Ania ngarud ti nasayaat nga aramidentayo ita, Apo Teknisian?" dinamag met ti maysa mammangkag.
Inukrad ni Salvador ti kartolina a nakaidrowingan ti Agricultural Map iti sektorna a barbarangay sana impaskil iti blakbord iti sikiganna.
"Iti daytoy a mapa, Kakabsat, nalawag a makitayo ti dati a dalan ti Karayan Magat. Ngem ita, simiasin. Napasamak daytoy gapu iti killer earthquake a rimmabawan ti karayan ken gapu metten iti pattopattok a panag-quarry ta pinarnuayna ti babassit a suyo nga isu metten ti sinurot ti karayan. Saksitayo amin iti didigra nga intedna idi naglayus idi napalabas a tawen. Malaksid iti dayta, gapu metten iti panaglablabestayo iti nakaparsuaan a kas koma iti awan sarday a panakapukan dagiti kayo kadagiti kabambantayantayo." Innayonna.
"Ti nasayaat siguro ket agaramidtayo ngarud iti resolusion ken Apo Mayor tapno mapunduan ti pannakaaramid manen iti depensa. Adda idi depensa a naaramid ngem nabayag daydin." Insingasing ni Kapitan Salling iti Barangay Tuao North. " Ken ti maysa, katungtongentayto a nasayaat ti management ti SUY enterprises. Kasapulan a responsableda met ,a , iti pagannurotan iti panag-quarry."
"Anamongak dayta," insarurong met ni Kapitana Tessie iti Barangay Tuao South. Ikiten ni Salvador ti Kapitana. Asawa ni ulitegna a Belen a kasinsin daydi amangna.
" Ay, narigat dayta. Kasano koma a patgan ni Mayor dayta a resolusion ket saan met a nangabak dita barangayyo. Ken maysa pay, dakkel a pamastrekan ti barangaymi ti quarry," nagubsang ti panagsao ni Kapitan Kilyo iti Barangay Pogonsino.
Kasla napalsiitan ni Salvador iti dayta a nangegna." Ngem laglagipem koma ,Kapitan, a ti Barangayyo a Pogonsino ti napakaruan kadaydi a layus!"insungbatna.
" Ke, adda quarry wenno awan, no talaga nga aglayus awan maaramidan,"intubngarna.
"Kapitan Kilyo, addatayo ditoy tapno agpanunottayo iti solusion saan nga agdedebate. Ti panagkunak ket pagsayaatantayo met amin daytoy. Gapu kadi ta awan ti bangkagmon ket dimon kayat ti tumulong? Panunotem met dagiti kalugaram , a."insupiat ni Kapitana Tessie.
" Ay, awan ti maaramidak dita!"imbang-esna ket bullonan ti timakder a pimmanaw. Sinurot met dagiti kakaduana a kagawad malaksid ken Kagawad Jovenal, ti numero uno a kagawad ken kasinsin ni Salvador.
Naggampor ti anabaab ken liblibbi dagiti adda iti mitingan iti dayta a naimatanganda. Pinagtalna ni Salvador dagiti tattao.
" Dakkel a proyekto ti pannakaipasdek ti depensa, Kakabsat."Insublat met ni kapitana Tessie. " Panagkunak ket unaentayâ€™ nga isubli ti dati a dalan ti karayan tapno iti kasta uray no sumangbay ti dakkel manen a layus, malapdan ti pannakatebbag dagiti bangkag. Satayonto in-inutan ti pannakaaramid ti dike a depensa."
Adu ti immanamong iti dayta a singasing ti kapitana kas ipasimudaag ti pangtitipat dagiti adda iti tallaong.
" Tapno mabiit ngarud ti patangan, Kakabsat, nasay-sayaat siguro no mangbukeltayo iti gunglo tapno adda pannakabagitayo iti kayattayo a gannuat. Mayatkayo, Kakadua?" Sinaludsod ni Salvador iti tallaong.
Nagkaykaysa dagiti tao a binutosan ti singasing ni Salvador. Kalpasanna, binukelda ti gungloda a bumabangkag. Inawaganda daytoy iti Magat Farmers Association. Ni Salvador ti nabutosan a Presidente. Sakbay a nagsisinada napagnunumunanda a sangsangkamaysadanto kadagiti padana a nabutosan nga opisial agraman dagiti kapitan iti Tuao South ken Tuao North a mangidatag iti maysa a resolusion iti ama ti ili apaman a malpas. Maisaad iti resolusion ti panakapondo dagiti paggastoan: ti pannakaisubli iti dati nga ayusan ti karayan ken ti pannakaaramid iti dike a depensa.
Ni Salvador ti napusgan a mangisagana ti nasao a resolusion. Malaksid iti resolusion, napagnunumuanda pay ti agsolisit ken agkontribusion iti pannakairugi ti nasao a proyekto. 
MIERKOLES. Indatag da Salvador ti resolusion ken ni Mayor Savellano.
"Napintas daytoy a panggepyo, Kakabsat, ngem, maladingitanak a mangipakaammo kadakayo nga agkurkurangtayo iti badyet ita a tawen," inyisem ti mayor. "Ngem, saankayo nga agdanag ta maysanto daytoy a priority projectko inton sumaruno a tawen." 
" Awan kadi ti kabalinanna a mairemedio itan, Mayor? " dinamag ni Salvador.
" Naimatanganyo met siguro ti pannakalayus dagiti barangaymi idi napalabas a tawen."
" Kitaento. Ngem diak maipanamnama kadagitoy a panawen."insungbat ti mayor. " No kayatyo ipabulodko diay maysa a bulldozer ti munisipio ngem bagiyo ti krudo. " Insingasing ti mayor.
Iti dayta a nangngeganda, nalpay ti namnama dagiti opisial ti gunglo. Agarup naggigiddanda a timmakder kadagiti nagtugawanda ket sangsangkamaysada a nagpakada. Nupay kasta nagyamanda latta iti mayor.
" Ania metten! " insakuntip ni Kagawad Jovenal, ti sekretario iti gunglo, idi makalas-udda iti inaladan ti munisipio. " Ammona a kasapulanen ket inton umay a tawen pay laeng kano!" Insennaayna.
" Bay- amon, Insan, " inyandingay ni Salvador. " Padasentayo pay ken gobernador ken dadduma pay nga agturay a pagpatulongan. Dika madanagan ta agaramidtayo pay iti resolusion kadagiti nadumaduma nga civic organization bareng maasianda. Ken kua, padasek man ketdi a nga awagan da manang idiay Hawaii bareng makadawattayo iti tulong manipud iti gungloda sadiay. United Filipino Chamber of Hawaii sa daydiay. Managtulong kano ket daydiay a timpuyogda sadiay."
BABAEN iti panagtutunos ken koordinasion dagiti kamkameng iti gunglo iti tallo a barangay, nairugi ti nasao a proyekto iti simmaruno nga al-aldaw. Ti plano: umuna a mapakubkoban ti dati a dalan ti karayan sa maitambak ti nakali iti dumna kadagiti bangkag.
Kalpasan a nasurbey ti dati a dalan ti karayan, nagtatagnawada a nangsigsigpat iti napuskol a kaledleddaan a paset ti madalanan ti buldoser. Segun iti surbey, dua a kilometro ti mapakubkoban tapno iti kasta mapasubli ti dati nga ayusan ti karayan. Agtungpal daytoy iti wangawangan ti Barangay Baretbet iti amianan pay kalpasan ti Barangay Tuao North.
Ngem kadagiti simmarsaruno nga al-aldaw, rimmasay ti tao a tumulong iti nasao a gannuat. Gapu ta tagnawa, magsipambar nga adda napateg a papanan ti dadduma. Idi agtanoy, naibus met ti pondon a nasolisitda a para krudo ti buldoser ken honorarium ti drayberna. No ar-arigen, apagrugi pay laeng ti proyekto ngem kaaduanen kadagiti kameng ti dumayamudom. Adda payen dagiti agkuna a trabaho daytoy ti gobierno. 
Amin dagitoy a pasamak, naimatangan ni Salvador. Dina ketdi mababalaw dagiti kalugaranda. Ta saan kadi a sangkasapul - sangkaapuyan met dagiti dadduma? Ngem ti pagsakitan ti nakemna: ti panangiyimut dagiti dadduma iti libre a panawenda. Ta uray met isuna ket mangop-opisina. Naimbag ketdi ta mannakaawat ti Municipal Agricultural Officerda. Ket itarapnosna metten a tamingen ti proyektoda iti gunglo no kasta a nakafield.
SARDAM. Kalkalpasda sangakaamaan a nangrabii. Kalpasanna, kas naikadawyanen nga aramid ti pamilia ni Salvador ti agbuya iti kaudian a damdamag iti BSN-2 a pagpapaayan ni Luvimer nga anakna. Nakailad ni Salvador iti atiddog a sopa. Apagisu la unay iti nabiit pay a segment nga "Aksiyon Agad" ti nasao nga estasion.
Adda pannakkel a nariknana a kas iti sigud no kasta a makitana ti barona iti TV screen.
" Nagtaraki la ketdin ta baromon, Amada! " indayaw ti asawana. " Kasta latta ti taktakdermo idi kabambanuagam â€¦"
" Nga agingga ita kunam, a!"inyisemna.
" Kuya ko yan !" agarup naggidan met da Melinda ken Dahlia a nangibaga.
" Agsardengkayo ngaruden ,a , ket ne diak mangngeg ta ibagbaga ta kakayon," intubngarna idi saanen a maputpot ti panangdaydayawda iti kakada.
Ket pimmasnek ti imatangna idi iparang ti barona ti madama itan a maipabpabuya a problema maipanggep iti maysa a barado a kanal nga indatag ti maysa lumugar iti kamanilaan. Ket babaen iti pannakitunnulong ti nasao nga estasion naidatag ti problema iti akinsakop a Municipal Government ket nasolusionan a dagus ti nasao a problema babaen iti naidokumento a video coverage.
Adda nagkatek iti panunot ni Salvador iti dayta a nabuyana. Ket innalana ti selponna sa tinalmeganna ti numero ti barona. 
BIERNES. Agalas nuebe iti bigat.Madama nga agim-imbentario ni Salvador iti simmangpet a sinako a Hybrid a mais a maited kadagiti agbangbangkag idi masaripatpatanna iti tawa a dumna iti kalsada ti opisinada ti isasardeng ti puraw a double cab a a pick-up. Iti sanguanan a ridaw ti lugan, naimaldit ti dakkel a BSN- 2. Napalaus ti ragsakna idi mabigbigna ti rimmuar. Ni Luvimer.
Pinardasanna ti rimmuar a simmabat iti anakna. Immarakup met ni Luvimer idi makaasideg daytoy iti amana. Nagkinnomustada nga agama. Nadlawna ti dakkel a bimmusnagan ti anakna ken wen, pimmudaw ken timmaraki pay. Kalpasanna, inyam-ammo ni Luvimer ni Salvador kadagiti kakaduana.
" Dinawatko, Pang, iti segment producermi no mabalin nga ag-out of townkami tapno i-featuremi iti â€˜Aksiyon Agadâ€™ ti problemayo ket winenanna met," kinuna ni luvimer idi agangay. " Kuyogennakami man ngarud kenni apo mayor, Pang, satayto mapan idiay karayan. No mabalin awisem payen ni Apo Municipal Agricultural Officer a bossmo ta maysanto pay mainterbiu.Satayto itarapnos ti mapan ken ni Apo Gobernador."
Kasla malaglagawan ni Mayor Savellano idi mapasangbayna ti kameng ti "Aksiyon Agad "iti opisinana. Nagdidinnakulapda. Kalpasanna, imbaga ti pannaka-anchormanda ti gagarada. Idi agangay, saanen a maputpot ti isem ti mayor idi maipaturong kenkuana ti video camera kabayatan ti pannakainterbiuna. Ket , iti nabiit laeng a panaggiling ti kamera ti estasion, siaayaten ken siaanamongen ti mayor a tumulong iti pannakairingpas iti depansa. Uray met ni Mr<pd>.</pd> Suy a pinaayaban ni mayor itay ket sitatallugod metten tumulong tangay kumankanunong kano latta iti amin a proyekto ti mayor a pagsayaatan. Imboluntario pay ni Mr<pd>.</pd> Suy ti pannakaaramat kadagiti heavy equipmentsna a kasapulan iti pannakaaramid iti depensa. Napaayaban met ti Municipal Planning and Development Officer tapno maisagana a dagus ti "Program of works" ti nasao a proyekto.
"Kinaagpaysona, dinawatkon kadagiti Sangguninag Bayan members ti panangpondoda iti dawdawaten ti Magat Farmers Association ken inlatangak metten iti pondo manipud iti Grants and Aidsko," kinunana ti mayor idi agangay. " Dayta koma ti ipadamagko ken ni Mr<pd>.</pd> Nava a presidenteda. Ngem nakaunakayâ€™ metten." Inyisemna.
Nagyaman ti pannaka-anchorman da Luvimer nga isu ti napusgan a manginterbiu iti dayta a nangegganda. Napalaus met ti ragsak ni Salvador iti dayta a nangeganna.
Iti saan a mabayag, napagnunumuanda a mapan iti karayan tapno pasiarenda ti proyekto a maaramid. Naawis met dagiti key officials iti munisipio agraman dagiti kameng ti sangguniang bayan nga adda.
Kabayatan ti panagbiaheda nga agturong iti karayan. Nalagip ni Salvador ti pasmokna a timmawenen a basi iti kamarinna. Wen, tawagannana man ketdi ni Insanna a Jovenal ta ipadamagna ti di napakpakadaan a solusion ti problemada. Ken wen, agpasapul man ketdi iti kalding ta naimbag la a bulon ti basi ken pangaldawda metten. Rambakanda man ketdi daytoy nga aldaw nga isasangpet ti patpatgenna nga anak. Ken ti solusion ti problemada.----O


























<b>Dawa ken dangaw</b> 

"Agbaliw man ti mares ti uwak ngem saan nga agbaliw ti mares ti ayatko.Ti dawa nga awan dangawna agbagas ket mangted ti biag; sika dayta."


Maysa nga alas dos ti Biyarnes adda kami iti maysa a sirok ti saleng ditoy Camp John Hay ken ni Irma Salcedo, a taga Moncada, Tarlac. Isu ti kaayanayatko unos ti dua a tawen. Agtawen ti 21, agtayag ti 5 a kadapan ken 3 a pulgada, agdagsen ti 125 a libra.Kaaduan a pintas ti babae iti pintasna, morena, nga ti buokna ket panguloten a ti murdongna ket agdisso iti abagana.Nataytayagak ti dua a pulgada ken 1 a tawen ti inaunaak.

Kalklapasmi a nangaldaw idiay 456 restaurant a masarakan iti session rd.sakbay nga immay kami ditoy.Nalamiis ti tiempo, isu nakapantalonak ti nakusnaw ken nakadyaketak ti medyo agkupkupasaen a maong, a pinarisak datay impadpadawatda kaniak ken medyo agkupkuplaten a rubber shoes a puraw a tatak adidas.Ni Irma, asul ti jeansna ken tatak ralph lauren, naka t-shirt ti white nga adda marka na a Baguio City ti sangawanananna . Inabel a sweeter a dekolor ti intaparna nga isu ti inregalok idi naudi a kasangayna ken maibagay la unay met kenkuana.Nakasapatos ti kabarbaro a tennis shoes a puraw ken tatak nike.Husto a nagraduaren ti Komersyo iti daytoy a Marso(Banking and Finance) ken kasta met a kalkalpasko ti ti AB Polsci.Ditoy kami Unibersidad Iti Kasalengan a nageskuela ken nagam ammo, ta idi Ist. and 2nd year college kami adda subjects a nagka eskulaaanmi, ket isu dayta ti nagrugyanna daytoy nabukel nga ayanayatmi.

No adda pagtungtunganmi a napateg, ditoy kami nga umay agpaing.Medyo naladingit ti riknak iti dayta a kanito, gapu ta aginnadayokamin. Agawid idiay lugardan ta nalpas met ti klasen. Maikadua, isu ti saan a pannakaituloy datay tagtagainepko, ta kalpasan koma a malpasko ti AB Polsci, ituloyko ti ageskuela ket mangalaak ti LLB, ngm saanen a matuloy agsipud ti kellaat nga ipapatay ti ayatek nga ama.Isu dayta ti gapuna no apay nga immay kami ditoy ta pagtuntunganmi a nalaing.Uray no adda naaramid a pagtugawan, kinay kayatmi ti naglupisnak, nagabaykami. Pagsayaatanna ta napuskol dagiti bubulong dagiti saleng a nagtennag iti daga ket isun a ti panaka ap apmi.

Ni Irma ti immuna a nagsao.

"Makipagladingitak ti kellaat nga ipapanaw ni tatangmo Poldo. No adda koma pannakabalinko, kayatko a lappedan tapno maimatangananto koma met ti aldaw a panagakallaysata."

Kasla awan ti nanggegko a kinuna ni Irma. Diak ammo no apay? Ngem adda banag nga inulitna.

"Poldo, kayatko koman nga agkallaysatan iti kabiitan a tiempo."

Saanak a nagtagtagari.Ngem, inulitna manen.

"Mr<pd>.</pd> Leopoldo Bilibak, nanggemo ti kinunak nga agkallaysatan iti kabiitan a tiempo!"

Nagpusiposak; sinangok isuna.

"Irma, ti kallaysa ket saan nga ayayam, a no napanunot ket aramidenen a dagus.Nagtulaganta a no dumanon dayta a tiempo ket masapu la maisagana ken nawaya iti tunggal maysa.Iti kastoy a kasasaad, iti biangko, saanna pay a tiempo.Saanko a bukod a pagayatan no di ket pagayatan ti aglawlaw, nga ti dawdawaten ti tiempo ket saan pay, ta adda dagiti banbanag a nangnagruna a a tamingen. Iti sabali pannao, iti kallayasa ket makauray."

"Poldo, kaniak a biang nagakasaganaakon; uary ania a kanito. Total , nagraduarakon. Kasta met a makasapulak ti pagtrabahuak ta adda papangamaek nga addada iti nangangato a puwesto ti turay, ket ammok a matulongandak nga agtrabaho kadagiti bangko iti Gobyerno.Isu nga no agkallaysata, alaenta dagiti dadduma a pulitiko nga agbalin a ninongta tapno isuda ti maysa pay a kumpetan, tapno siguradoak makatrabaho."

Immangesak ti nauneng iti kasta nasao ni Irma.

"Irma, ammom ken ammo ti Namarsua no a kasano ti panagayatko kenka. No siak ti masurot, saanko a kayat a mapukawka ditoy biagko; ta napategka kaniak.Isu ti planota ket malpas ti kurso ken makatrabaho satanto agkallaysa. Ta saanko a kayat nga tumangadta iti kaasi kadagiti dadduma.Diak kayat ng adda manggegem ti tenggedta.Dayta kinunam ket saanko nga annamongan. Ta kayariganna dayta a mangala ti tali a manggalut ti tenggedta, a guyodguyodenna iti kayatda a pangiturongan!'

"Poldo, kadagitoy a tiempo, no kayatmo ti agbiag, masapul a makidanggayka kadagiti naimpluensiya a tattao. Adda pagsasao: Lipatemon ti bukodmo a panakaammo no di ket arakupem datay naturay nga amammo."

"Irma, wen pudno nalabit, kadagitay tattao a saanda nga amammo ti bukodda a bagi.Ngem no kaniak a biang, agbiagak nga arakupek ti kinapudno.Kangrunaanna, saanko nga ilako wenno isuko ta adda panagtalekko iti bukodko a bagi. Dispensarennak no ibagak a dagita a klase ti tattao ket maysada a dangaw; diak kayat nga adda kumpet dangaw ditoy biagko ken diak kayat a kappeten ti dangaw.

Maysa a pay nga imbagak kenkuana a rason, awan sabali a no saan a kayatko a tulongan dagiti dua a babbae a kakabsatko a makalpas ti kursoda.Inlawlawagko ken Irma nga adda kannawidan iti pulimi, dida kayat a pagadalen wenno makalpas ti kurso dagiti babbae, ta ti rasonda ket para balayda laeng kano.Dayta nga ugali ket maysa met laeng a dangaw. Tuladek daydi amak a saanna a palubosan ti dangaw kumpet ti biag, tano palubosan kaarigna datay dawa nga eppes wenno awan ti bagasna. Uray saan nakaadal daydi amak ngem napaadalna dagiti dua a kakabsatna a babbae; maysa Midwife ken Maestra.

Napaut ti panagsarita mi ken Irma.Inaramidko amin a kabaelak mangilawlawag kenkuana tapno kasta ket maawatannak koma ken makauray uray sumagmamano laeng a tawen.Ngem kaskasadi met a saan a mabaw-ing ti kayatna. Kunana nga agpiliak: Isuna wenno ti pamilyak? Imbagak nga isuna ti pilyek ngem aguray laeng ti sumagmamano a tawen sakamto agkasar.

Ti diak ninamnama a kinunana kaniak:

"Asawaemon dagiti kakabsatmo ta dakayon iti agkakabalay! Nalpasaen ti amin kadata!" Ginidananna nga inuksot datay sweeterna nga insagutko. Impuruakna kaniak.

"Kukuam laeng dayta, saanak nga agraraman!" 

Nagdardaras a pimmanaw; urayakla naikuleng!


Malem ti Sabado,naisangpetko aminen a gargaretko. Kalpasan a naidalimanekko, napanak idiay ruar a nagtugaw ti ballitang nga adda ti sirok ti kaimito.Nadlaw ni Ina a naladingitak(Misme ti papyular a naganna.)Sinurotnak.

"Apay barok, adda kadi problemam?"

""Awan Ina, madmadi laeng daytoy rikriknak ta siguro naikawaak ti klima. Nalam-ek idiay baguio ditoy ket nadagaang."

"Anak, nalaka nga ibaga ti awan ngem saan a mailibak dayta langam; adda kayatna nga iparparangarang.Dimo ilemmeng dayta pakadagsenam, ibagam no kayatmo ti mawayawayaan."

Nagtakder ti sibayko ken tinapikna ti kinkanawan nga abagak.

"Manipud inyanakka ken bayat kaaddam ditoy saklotko, ingigirka.Diak kayat nga adda dakes a mapasamak kenka. Idi ken ita barok, saanak nagbalbaliw.No talkennak anak, agyamanak."

Imbagak ken Ina ti nagsaritaan ken nagbanagan ti ayanayatmi ken Irma.

"Makipagladingitak iti kasta a napasamak Anak.Ngem daytoy ti makunak.Agyamanka ta kasta ti napasamak, ta naammuam ti rukod ti panagayat kenka ni Irma.Nasaysayaat a saankayo nga agkatuloyan ita, ngem ti agkatuloyan kayo nga addanto a kanayon a baetyo wenno saana a nasolbar nga isyu a nalabit nga isunto iti pakaigapuan ti panagsinayo.Saanmo met a kunaen a napaay ka ken ayat. Ta kastoy: Dimo kunaen a ti pannakapaay ken ayat isu ti murdong ti lubong, ngem isu ti bin-i a maitukit dita kaunggan ti puso, a no maaywanam a nalaing agtubo a narangpaya ket mangipaay ti adu a bunga.Ti Apo a Namarsua saan a matmaturog: maimatanganna amin a mapaspasamak; agtalekka kenkuana; itedna ti kasapulan a saan a ti pagayatan; kangrunaan ti babae a maitutop a para kenka.

Iti dayta nanggegko ken Ina, minatmatak a nalaing. Kasla raniag ti kabus bulan ti rupana, nakaisem a mangmatatmat kaniak. Iti tawenna a 55, kasla agtawen laeng ti kuwarenta iti panangkitak. Saan pay laenga nagkupas datay naisingsingayan pintasna uray adda edadna.Kaslaak ubing nga immarakup kenkuana.Sinabatnak ni Ina a siaayat. Nariknak nga addaak ti lakon iti barukongna; natalged ken awan ti pakaananuan.Awan ti sao a naiburayko, inagkak ti mugingna, uray mangrugin nga agkuretret, a kas subadko iti ayat ken panangigigirna kaniak.

Binalbaliwanmi ti nagtugaw ti ballitang.Ni Ina ti immuna a nagsao.

"Malagipko anak, idi nagdaton kaniak ni Amayo. Kunana, a siak ti pinilina nga agbalinto nga Ina dagiti annakna.Ta siak ti nakakitaanna datay galad ti babae a birbirokenna.Saan a gapu ta adda met bassit isturak, ngem nabayag gayam a pinalpaliiwnak.Kinunak met, nga isu met ti pinilik nga agbalin nga ama dagiti annakko.Ta pinalpaliiwko met isuna.Idi nasangal ti ayanayatmi. Adda pagsasao: No magna ni ayat magna met ni ublag ken ti pagay a madangaw a saan nga agbagas.Wen, adu ti ublag dagiti tattao kadakami a dua ken daydi amayo.Kasdala dangaw a kunkunada kaniak: Apay kano a ni Mr<pd>.</pd> Francisco Talikud Bilibak, ti napilik? Ania kano ti naknakanko ta pinilik ti maysa mannalon laeng ken awan ti adadalna?Apay kano a saanko a pinili datay Abogado wenno Enghenyero a nagararem kaniak tapno napintasto kano iti panabiagko?Ken tapno saanakton kanon nga agabel,agraep, agsekka, wenno goodbye taltalon iti kayatda a sawen, ket agbalinakto laeng kanon a donya."

"Ania ngay met Ina ti insungbatmo kadagita nga ublag?"

"Kaniak a biang Anak. Wen, saanko nga ibaga a dakes ti adda adalna; nasayaat. Ngem saan nga isu dagita iti pangipandagan ti pudno a panagayatmo iti maysa a tao, no di ket no ania ti linaon ti puso.Agpayso, maysa laeng a mannalon ken awan ti adadalna daydi amayo, ngem ti linaon nga adda iti pusona, saanko a nakita iti daydi Abogado ken Enghenyero a nagararem kaniak.Natanang ti panagsasona, awan ti bisyona, managtulong, mannakawat, kangrunaanna, nakitak ken napaneknekak ti pudno pammatina iti daydiay nangparsua kenkuana.Kasla maysa a dawa ti biagna a saanna a palubosan nga agdisso ti dangaw.Malagipko ti kunana kaniak, nga adda latta kano wayawayak nga isukat isuna no saankami pay laeng a nagkallaysa.Ngem impasiguradok met kenkuana: agbaliw man ti mares ti uwak, saan nga agbaliw ti mares ti ayatko.Ti dawa nga awan dangawna agbagas ket mangted ti biag; sika dayta."

"Ina, no kasta met koma ni Irma, ay anian koma naragsakak!"

"Poldo anak, saan a pada pada dagiti babbae, di adal man kaen saan. Agduduma ti pannakaawat ken ayat. Imdengam daytoy a pagsasao: No ni ayat ket napudno uray awan ti adu a sao, ta uray no tiempo ti ulimek aramidn a pudno ti manggeg.

Diak malipatan ti maysa a malem a nagpasyar kami ken ni Amayo idiay kapagayan.Dandanin mabagasan dagiti dawada, nagsayaat a buybuyaen ta nagagayad dagiti ungkayda.Ngem adda nadlaw ni amayo a sumagmamano nga ungkay ti dawa a limmabasit. Innlana ti maysa, kinitana nalaing ken piniselna a sinaggaysa.Eppesen dagiti dadduma ken adda tutot ken angotna dagiti sabali.Kuna ni amayo a nadangaw . Inlawlawag ni amayo a no nadangaw ti dawa narigaten nga agbagas ken saan mabalin a bin-i.

Kasta ti nangiyarigan ni amayo ti biag wenno puli .Maysa a dawa a masapul nga ayawnan tapno saan a madangaw.Ti dangaw, dagitay araramid a madi, bisyo wenno ugugali a saan a makaited ti pagsayaatan ti biag no di ket isu iti pakairemreman.Kasta met nga adda tao a sumangbay ti biag a pagarupen nga isu ket makatulong, makaawat, wenno mangayat, ngem saan met ta isuda met iti manglais wenno mangipababa iti kinatao. Isu nga ni Amayo siak ti napilina a nangitkalinanna ti biagna ta ammona maawatak.Naawatak daydi Amayo, isu nagituredak. Da Ikityo a Misme ken maestra Tangad, isuda ti bunga ti ayat a panagitured ken anus iti nagbaetanmi ken Amayo.Ket ita, isuda dagitay dawa a nabagasan<pd>.</pd> 33 ti tawenko ket 35 ti tawen ni Amayo idi nagkallaysa kami.Isu a saan a sao ti pangrukodan ti pudno ayat no di ket aramid a nasayaat."

"Puli! Agurayka man Ina.Isu ngata ti maysa a rason no apay a winaswas ni Irma ti ayanayatmi?

"Apay a nakunam ti kasta Anak?"

"Ina, adda maysa a tiempo a simmang-at ti kabsatna a lalaki ken Inana. Nairanaak idi a napan nagbisita idiay boardingda.Nakasuotak la ngamin datay kannawidan suot . Agkupkupas a maong a pantalon agraman dyaket. Idi saludsoden ni Inana no asinnoak, imbagana ketdin nga agararemak kano iti daydiay kaboardingnan! Pinerrengnak ni Inana; manipud ngato inggana ti baba. Sana kinuna: Naguapo ka barok, ngem saan a maibagay dayta suotmo! Gapu iti kasdiay a pasamak. Sipapakumbabaak a nagpakada.Naltaldiapak met a nagkudkod ti teltelna datay kabsatna a lalaki ken kasla manglalais ti itsurana.Maysa pay Ina, datay inabelmo a sweeter nga inregalok kenkuana; insublinak kaniak. Ti diak kayat, impuruakna a kunana a saankano nga agraraman a mangusar."

"Diak ammo barok, ni laeng Irma ti makasungbat dayta.Ngem maysa ti ammok: iti sangwanan ti Dios, saan a puli iti pangipungananna iti panangukomna iti maysa a tao; no di ket no ania iti adda iti uneg ti puso."



Gapu ta saanakon nga agtuloy nga agbasa.Siakon ti nangasikaso ti talonmi. Kasla siakon ti pannakaama.Malaksid ti talon, adda pay 15 a kapuon a mangga a nararangapaya ken kalkalainganan ti kadadakkel nga adda iti turod . Isu ti insisprayak ket dakkel a nakatulong ti pinansiyal a panagadal dagitoy addingko., laksid pay datay dua a paganakan baka a tartaraknek.Uray ni Ina, nakigamulo met. Isu ti manglaba ken mangplantsa dagiti uniforme dagitoy addik. Agpaksiw pay ti saluyot ken natnateng a balonenda. Sagpaminsan a siak ti mapan mangitulod ti abastoda no mapanak aglako ti lubyas idiay Baguio.

Maysa a rabii. Malaglagipko datay sarsarita daydi Ama no kasano ti rigat ti panageskuelada.Ta manipud Brgy<pd>.</pd>mi a kumkumawan inggana idiay Ili ket agtallo a kilometro ti kaadayona. Manmano ti kalesa rumuar a paglugananda malaksid laeng no merkoles ta isu ti tienda.(Saan a kasla ita tiempo a nagadun a tricycle).Isu a a kadduanna a magmagnada a mapan ageskuela.Malaksid dayta, adu pay nga uyaw ti malak amanda kadagiti taga ili.No dadduma, adda pay mangkistong kadakuada. Isu a saan met a nakapagteppel ni Tiyong Laglagiwey a kabadongalan ken kasinsin daydi Ama ti Ina. Adda isuna idiay plaza iti eskuelaan nga agbuybuya ti Volleyball, ta kapulian dagitay dadduma a babbae nga agayayam. Syempre naka shortda ket nagparangda dagitay napupudaw ken daddakkel a gurongda.Agsipud ta isu ti ayayam ditoy Baryo ti volleyball, a ket nalaingda ken napipigsa ti ikasta no agserbda ket saan a ma istop wenno maipasubli dagiti kabalubalda. Bigla nga adda lalaki a taga ili napan sangwananna a nangipukaw: maabakyo ya ngamin dagita company B...! Ammon ni Tiyong Laglagiwey ti kayatna sawen dayta. Innalana datay bato a nagtutugawanna, intuktokna iti ulo datay nagpukkaw, ania ngay pay no di naluttokan! Bulonna metten a timmmaray. Pinadasda a kinamat ngem kasla metten ugsa a sumsumyag nga agtaray.Manipud daydi a pasamak, saanda met unayen palaluen a lalaisen isuda. 

Kuna daydi Ama, a ni Tiyong Laglagiwey isu ti kapardasan a tumaray. Nangababak ti pasalip ti tinnarayan. No agfiesta ti Ili ken baryo.Kasta met idi addada ti segundaria. Isu ti naikontes pay idiay probinsiya, ngem nadiskwalipayd ta saan a kano nakasapatos. Uray la nakiapa ni Tiyong, a kunana a maysa a panangidasig ngem awan ti naaramidna.

Federico Banitog ti pudno a naganna, ngem Laglagiwey ti naganna ti sirok ti latok. Ta idi kano ubing nga agatwen ti 6, managsaksakit. Isu ti kaugalian ti puli, masapul mabuniagan ti sirok ti latok. Kasta ngarud ti napasamak, isu a Laglagiwey ti naipanagan kenkuana. Saanen a nagsaksakit ngem simmabali ti ugalina. Sobra ti sulpeng ken alikutegna. No koma kadagitoy nga tiempo ket ADHD kunada.( Attention Deficit Hyperactive Disorder.)Isu nga idi bumaro, saan a basta basta isuna; ta talaga a sumangi ken nagbalin a ken managrason ti personalidadna. Isu nga naaramidna a pinakpak ti bato datay taga Ili a nangipukkaw ti company B....!

No maipanggep met datay apelyidona a Banitog. Isu ti nagan met daydi lelongna.Ta dagiti apappo a lallakay kano idi adda naganda ngem awan apelyidoda. Isu nga dagitay naganda isu metten ti inyapelyido dagiti annakda.Sigun ti istorya, nalaka kano a mabanbanitog daydi lelongna lalona no magna ti tambak. Saanna matenggel ti bagina, ken uray pay kano no nakaidda ti papag, pagammuan mabanitog laengen.

Nagsupadida ken daydi Ama. Isu nga no bagbagaan ni Ama kano ni Tiyong tapno saan a nalaka a mairubrubo, ti sungbatna: "no mangmanganda ti innapuy, mangmanganakmet a!"


Idi nalpasda ti segundaria ken daydi Ama, pinadasda ti nagapply a para US Navy.Madi koma ni Tiyong Laglaiwey ta kunana ket saan a para kadakuada dayta. Ngem kuna met ni Ama, saan a sao ti mangeddeng no di ket aramid. Nailukat ti gundaway isu nga aramiden.Ngem madi latta ni Tiyong ta kaykayatna lakanon ti agsilo ti pugo.Ta no ania ti kunana ni Tiyong, isun! Ngem Ni Ama innalana ti naalumamay a sarsarita.Kunana ken Tiyong, ti agsilsilo ti pugo, awan ti gundawayna a makalikmot ti lubong ken kasta met a saan a guminawa ti biag. Ngem no mapagasatanka nga ag US, dakkel a gundaway dayta.Uray la ket napamulagat ni Tiyong idi nanggegna dayta kinuna ni Ama.

Naallukoy ni Ama nga agapplyda. Idiay Olongapo iti pageksaminanda. Napan naggeksamin ni Tiyong Laglaiwey ket napagastan met. Ni ama saan nakapan ta husto a nagtrangkaso ti aldaw panageksaminna met koma.Nakapag Us Navy ni tiyong Laglagiwey.Pimmintas ti panagbiagn ken adu ti natulonganna.Isu datay nangted ti maong a sapin ken diaketko nga isu nga isu ti kanayon nga isusuotko. Aggingana a medyo nagkupasda nga isu ti puon ti panangaumsi ni Ina ni Irma kaniak.

Isu a naminsan a nagkita kami ken tiyong Laglaiwey, imbagana a palalo ti panagyamanna ken daydi ama. No saan kano nga inayayo ni ama,saanna a nalikmut ti lubong ken nalabit nga agsilsilo pay laeng ti pugo ita ken amangan pay no awan kano payen ti pugo.Isu met ti kinunak kenkuana a pinadas laeng ni ama nga innikat daydi dangaw a kikimpet kenka.Isu nga datay Laglagiwey, saanen a Laglagiwey , no di ket Lag Lag... Away!

Naawatan ni Tiyong ti kayatko a sawen. Isu a kinuna kaniak."Korekka Polds..." Sanak pinapetpetan ti papel nga adda markana nga"In God We Trust. Nasdaawak ta 100! Regalok kano iti maika 27 a kasangayko.


Pebrero 14, husto a maikalima a tawen iti pannakatay daydi Ama, adda kami amin iti rabaw ti tanemna. Ni Ina , ken dagiti 2 nga addik.Saan a nasemento ken naipanteon ta isu ti kayat ni Ina, ta isunto met laeng kano ti pangidulinanmi kenkuana no madanon.Isu a binilin bilinnakami a saanmi a liplipatan.Inyapapami datay bassit kamen nga intugotmi ti rabaw ti tanem sakamto naglupisnak. Adda met balonmi a kankanen(Inkiwar) a linuto ni Ina, ken adda met paduronna nga orange.

Nagsao ni Ina:

"Ikko, addakami kadagitoy saringitmo ta lagipenmi daydi tiempo nga isu ti iyuumaymo ditoy a lugar.Ammomi a naragsakka ita dita baro a lugar nga ayanmo.No man pay awanka ditoy arpadmi ngem dagiti bililinmo isu ita ti kadduami. Ni Kinay, agluas nga agpamerika no umay a lawas.Ta napagasatan nga agtrabaho iti maysa nga Hospital idiay New York kas maysa a Nars.Naipasana ti CGFNS na ket isu ti lisinsiyana nga agpa Amerika.Idi kalman, adda immay a nangiyawat ti pakauna a suweldona a kas gastosenna.

Ni met Kimmot, nalpasna metten ti eskuela met laeng iti kina Nars, ket daytoy napalabas a Disyembre rimmuar ti resulta ti board Eksamda; napagasatan met piman ta naipasana.Nalabit, kalpasan ti 2 a tawen ken no ipalubos ti Namarsua, agpa Amerikanto metten.

Saanka a napaay Ikko.Daydi tagtagainepmo; pimmudno. Isu nga adda kami amin ditoy kadagitoy dawa a napanawam, ta itangadmi dagiti matami iti Apo iti panagyaman.Dagitoy naayawananda a nalaing. Adda dagitay dangaw nga agpanggep nga agdisso, ngem saanda a nagballigi.

Adda pay koma kayat a sawen ni Ina, Nagsao met ni Kinay.

"Wen Ama, Siak ken ni Kimmot, kasta la unay ti panagyamanmi iti Namarsua ta innakanakami iti Ama a kasa kenka nga uray pay no awankan, ngem dagitay dawa nga imbatim ket saanda nga eppes ken nabuting.Babaen ti ayat ken anus ni Ina a nangipaganetget kadagitay bilbilinmo nga adaywan ken abogenmi dagiti dangaw ti biag tapno agballigi. Isu nga inaramidmi.Agyamankami met ken ni Kaka. Tinalikudanna ti bagina ket isu ti nagbalin a maysa nga abog kadagitay dangaw ti biag ket dagitya dawa nga imbatim, naaywananda . Nalabit a no saan gapu ti ayat ken panangilalada kadagiti nalpasmon inlungalong, awan ti kastoy nagbanagan."

Pagsisnublatek a mingmingan dagitoy dua nga addik. Ni kinay ti sumaruno kaniak.Karina ti husto a naganna. Kriselda met ni Kimmot.Agpadpadada ti kurso ta kayatda kano iti makaabroad.

Intuloyna ti nagsao ken sinangonak.

"Manong Poldo, saanak mapnek a mangkita a nagbagas daydi dawa, no di ket makitak ti maysa pay a dawa nga agbagas met.

"Ania ti kayatmo a sawen adingko ida?"

"Manongmi a dinungdunggo.Nananammi ken kimmot ti dunggom.Ket palubosam met ngarud nga ipaaymi kenka ti dunggomi.Iti daytoy rabaw tanem ni Amatayo, ken iti sangwanan ni Ina, matungpal ti arapaapmo nga agbalin nga abogado; ipagtalik ti pammatik.Inton umay a Hunyo, agsublika idiay Syudad ti saleng ta ituloymo. Saanak nga agkari a sagutek dagiti gastosem, ngem kayatko laeng a nanamen ti raman ti dawa a tinarakenmo babaen ti ayat.Kangrunaanna, saanak a mangasawa no saanko a a makita a daydi duprak ti dangaw ket maysanto met a dawa a nabagas nga isu awan sabali ni: Atty<pd>.</pd> Leopoldo Kannaway Bilibak."

"Ayna Kinay, mangasawa ka ketdin no adda mangasawa kenka. Ngem ne, kitaem datay kasla kaniak ti panagugugalina, tapno maitultuloy a masalwadan dagiti sumaruno pay a dawa a saanto a madangaw."

"Wen manong, piliekto datay kasla kenka inton madanon. Saanko a tuladen daydi inaremmo a sika laeng ti kayatna."

Urayna la inlibbi.Sungbatak koma a dagus ngem inagawaan met ni Kimmot ti nagsao.

"Second de mosyonak ti kinuna ni manang Kinay.Saanakto met kasla ken Ms. Irma."

"Ne, " pay metten a ni Irma ti tungtongan?Napalabas daydiayen ken naitanemen!

Nadlawna ni Ina nga rugyandak manen a sutilen dagitoy addik. Ta isu ti maikakasta no agpapatangkami.Isu a bimmalaet

"Hoy, dakayo a dua a babbae, agyamankayo ta adda saanda nagkatuloyan ken manongyo, ta no nagkatuloyanda, apay nakaadal kayo?Bendisyon ketdi ti napasamakda, ta uray nasaktan ti puso ni manongyo, ngem nasubadan met ti ad adu a ragsak ken balligi, saan kadi? Isu nga adda tayo amin ditoy rabaw ti tanem ni Amayo. Ta gapu ti bunga ti panaakpaayna ken ayat, adda immay a baro a ragsak ken balligi.A kuna daydi amayo: ti dawa mabagasan no.., awan dangawna."
Pinaliiwko dagiti addik. Sililimedda a sikikitada gayam kaniak a siiisem..

<b>Tata santing iti maysa a malem iti aala park</b> 

AGSINAKAMI KOMAN ken ni Henson Alvaro apaman a nalpas ti inwayatmi a debate iti dayta a malem. Naawis ti imatangko iti maysa a lakay iti sirok ti banyan tree.

"Senior citizen daydiay, brad," kinunak nga intudo ti maysa a lakay iti sidiran ti banyan.

"Wen nga agpayso," insungbat ni Henson. "Intan iti yanna."

Brad wenno kabsat wenno kadua ti awagmi iti grupomi a "Search Operation Sakada: OT. Malaksid iti SOSO, kamengkami pay iti Aloha Saluyot Group. Pitokami a kameng iti Aloha Saluyot; idinto a sangapulokami iti SOSO.

Iti Aloha Saluyot, daytoy ti grupomi nga agduyos nga agsurat iti literatura Ilokana. Innuram. Kinnomentuan iti aramid. Kayasan. Ken paggiinnadalan dagiti manuskritomi nga awan ti masasair. Ti gun-odenmi: makasurat wenno mangabak no adda pasalip. Kadakami a sangapulo, tallo laeng dagiti saan a nakapagsurat ngem nasumokda iti nagnegosio ket naballigida.

Iti SOSO, birbirokenmi dagiti naballigian a sakada nga immay iti nagbaetan ti 1906 ken 1946 para iti selebrasion iti sentenario 2006.

Diak ammo no apay a kaykayatmi nga asitgan dagiti nataengan. Siguro, ti kabibiag ken naglasatanda a pannakigasanggasat ken pannubok iti ballasiw, nangruna iti kabibiagda a sakada ti nangruna a makagapu. Umasideg ngaminen ti pannakaselebrar ti sentenario dagiti Filipino iti Hawaii a simmangpet ti umuna a kinse a sakada idi 1906. Kamengak ngamin iti Centennial Commission. Siak ti pangulo ti panagiwarnak.

Patiek a nabaknang ti padas dagitoy a sakada iti Hawaii. Adu ti maadalmi no makipatpatangkami kadakuada.Malaksid pay met iti itutulongmi iti pakaseknan dagiti beterano, isuratmi ti kasasaadda.

Iti bukodko a biang, nabagas ken nadagsen ti anag ti sarita maipapan kadagiti kadaraan a pioneers. Kada la alsem kaniak, ngamin, isuda dagiti immay nakipagindeg. Isuda dti nangdasdas ti dana dagiti imigrante ken baro a Filipino.

Ditoy Aala Park ti nakaangayan itay ti debate. Paset ti panggep ti grupomi ti manglawlawag kadagiti isyu a pakaseknan. Kas iti literary forum, symposium, debate, sosial, politikal, sectarian ken dadduma.

Napili ti topiko ti maipapan iti pudno a kinadios ni Cristo. "Is Jesus Christ a True God".

Ni Henson ti pangulo ti hunta ken moderator.

Apirmatibo ni Pastor Jeremias Macabiag iti SJB idinto a negatibo ni Pastor Constante Calaoag iti CCCMB. Ti diak maawatan no apau a nairaman ti SOSO. Katoliko ni Henson idinto ta aglipayanoak. Awan kadagiti dua a sekta ti pagkamenganmi. Natural nga awan ti ayonanmi. Kayatmi la a denggen ti pudno a pagtaktakderanda. Nabayagen nga agkinkinnasir dagitoy. Dayta ti gapuna a napanunotmi a pagsanugen ida iti publiko. Ditoy Aala Park ti napilimi.

Natalna ti debate. Impakat ni Henson ti disiplina military. Awan ti personalan. Awan dinnadael. Awan insulto. Awan ti rinnasuk. Ngem adda latta dagiti saan a mailinged nga iriag, suron, nganulngol, mesmes iti baet ti agsumbangir aglalo dagiti pasurotda. Awan pay met la ti dinnap-as.

Ditoy Hawaii, aglalo iti Aala Park, adda ummong dagiti senior citizen. Ayagda ditoy a lugar. Ibilangda a bassit a lubong. Sumalsalogen ti pigsada. Adda kubbo, adda kiad. Adda lukba, adda bangking. No di man kalbo, nagusar iti wig. No di barbasan, buokan.

Ibilang dagitoy a nataengan daytoy a disso a kasla kapirgis ti natda pay a lubongda kabayatan nga agretiroda. Maysa nga entablado ti biag. Saandan nga agubing. Saanda met a matawaran ti panagsalog ti pigsadan. Adda met dagiti sabali a puli iti Aala Park. Adda dagiti kadaraan. Nakalipat dagiti dadduma ti naggapuanda a lugar wenno awanen ti kakabagianda.

Kastoy ti makita a buya iti Aala Park. Kasla prinsipe a nasiglat ti dadduma. Agaruatda iti kallugong a dulpo. Adda nadulpet. Adda met plantsado. Adda naisaluket a dua wenno tallo a lawi ti kawitan iti kallugongda. Adda agbado ti atiddog ti manggasna nga aglabonglabong. Nagpalukbot met ti sabali iti uray la pagatbarukong ti nalayag a pantalon. Adda nagtakder iti tengnga ti ummong Iggemna ti Biblia. Isu ngata ti maestroda. Kasla komediante ti sabali.

Oradorda amin. Yarigko man ida kadagiti nabasbasakon a kabaelan da Demosthenes ken Cicero. Mayat ti panangyablatda iti balikas. Adda met darada a Leon Pichay wenno Camilo Osias.

Awan ti kurangna ti sinao ni Pastor Macabiag itay paneknekanna ti kinadios no Kristo. Sinaludsod itay ni Pastor Calaoag no ania ti berbo. Iti sao a Griego, kayatna a sawen, ti sao, ti balikas..Babaen ti sao kas nadakamat iti Isaias ken iti Juan, ti berbo, Dios. Isu ti sao.

No adda nakalipaten ti adresda iti Filipinas, addada sumagmamano a masarakan iti Aala Park. No dadduma, adda dita a nakatapaya a kasla makidaya nga awan ti arayatna. Agbuybuya ti dama dagiti dadduma. No saan, pumingpinggit iti innipis wenno braha. Adda iliblibasda a sugal, adda pay iliblibasda nga itangguap.

"Iti ummong iti dua wenno ad-adu kadakayo, addaak latta iti baetyo," imbasa ti panglakayen ti paset ti nasantuan a surat. Husto met dita ti imbasa itay ni Pastor Macabiag kas pammaneknek a Dios ken Omnipresent God ni Kristo.

Nalagipko ti klasek iti Theology iti Kolehio Divino Verbo iti siudad ti Laoag. Inyadal met kadakami da Fr<pd>.</pd> Loreto Palafox, Ernesto Yabut ken Francis Foronda ti kinadios ni Kristo. Ngem itay agpalpalawag ni Pastor Calaoag, matikawak ketdin itay ibagana a tao laeng ni Kristo a saan ketdi a Dios.

Ania ita ti pudno. Nagalla-alla ti panunotko. 

"Natay ni Cristo gapu kadagiti basbasoltayo, ngem nagungar!" Nabatad ken nabukel ti timek ni Pastor Macabiag. "Ngem ti tao matay, marupsa ken saan a makapagungar iti maikatlona nga aldaw a kas ken ni Kristo a Dios. Ti Sibibiag a Dios !" innayon ti apirmatibo.

Timmibker ti pakinakemko. No kasta, Dios pay laeng ni Kristo iti dayta a puntos.

APAGISU NGA AGPATIT ti kampana iti simbaan iti San Pablo a saan unay nga adayo iti Aala Park idi makadanonkami ken ni Henson iti bangko a nagtugawan ti lakay.

Naulimek daytoy. Nabtak ti isemna idi nakablaawanmi. Di pay nagnadnad ti awing ti kampana iti torre. Orasionen. Nagtalnakami iti apagapaman.

"Siak ni Angelo, Tata," inyam-ammok ti bagik. "Angelo Iloreta ..ket ni Henson toy kaduakâ€¦"
"Henson Alvaro, Tata," impakamakam ni Henson.

Inawatna ti dakulapko. Nariknak ti sikkil ken tangken ti dakulapna. Malasin dagiti nagminar nga uratna a timmalaytay iti rumapisen a takiagna. Tangkiranganda ketdi. Di mailemmeng a napuner met idi kabambannuaganna.

Napaliiwko a naliday. Adayo ti turong ti panunotna. Purawen ti buokna. Naipattok ti uban iti bakkuko a kidayna. Naglasaten iti adun a panawen ti biag. Agdadagen ti langana.

"Ania ti madaydayaw a naganyo, Tata?" naunnaannak ni Henson a nagsaludsod.

"Santos Salvacruz ti naganko, ubbing. Tata Santing wenno Sanny kunayo lattan." Nalangpaw ngem nabatad ketdi ti timekna. Idi la a nadlawko a postiso dagiti pamarangna. Naglukot ti renren a pingpingna. Nalukayen ti kalupkop ti timidna.

Nagwaneswes ti dakkel a kayo iti batogmi. Kinitak ti kayo. Nagsalumpayak dagiti sangana a nangrugma ti bangir ti parke. Ipakita dagiti aglulua a nagputedan a nabiit pay a naarbasan. Duog metten daytoy a banyan, nakunak. Iti daga, nagkaradap dagiti nagminar a ramut. Diak ammo no inggagarada a kasta wenno nagkurukor babaen ti layus ken bagyo. Nabiit pay a limmabas ti hurricane.

Kinitak ti lakay. Insublatko ti kayo a banyan. Tangkirangan ti takiag ni lakay Santing a nagkarayaman dagiti minar nga uratna. Agtartaray kadagita nga urat ti pudno a dara ti kayumanggi. Nalagipko dagiti sarindaniwko a ti bugas ken mensahena, ti kayumanggi a gurong: sakada, ket ti urat ti puli. Ti pannnakigasanggasat ken panagtawataw.

Adda nalukag iti kaunggak. Apay a kastoy yi tungpal dagiti kaaduan a kadaraan? Yan dagiti kakabagian ken ay-ayatenda ti biag?

Nakitak iti bagik nga aglakayakto met. Agsuekto met ti panawenko. Umayto latta ti pannakaruros. Agaludoytonga agtumba ti kinaagtutubok.

Ad-adda a nariknak ti panangay-ay. Makitkitak met ti pannakalukot ti aplag ti desdes a sursurotek ita. Maipabuyaakto met ngata itoy nga entablado dagiti retirado?

Kayatko a liklikan dagita a pampanunot ngem sumallin latta iti isipko. Nalagipko dagiti mangay-ayat kaniak. Adayoak met iti pagiliak. Ket no dumtengto dayta nga aldaw iti panagsalogko, am-ammodakto pay ngata?

Simmangpet ti pangmalem a pul-oy. Nagkismay dagiti bulong. Nagsasal dagiti agginnantil a pipit iti baet dagiti sanga.

"Taga-anokayo met idiay Filipinas, Tata Santing? Iinimtuodko. Nagtugawkami iti bangir ti sementado a bangko. Dandani magma-udannakamin ti anniniwan ti dakkel a pasdek iti Kalye Indepedensia. Tumuyutoy latta dagiti lugan iti Kalye Britanica.

"Santa Cruz, Ilocos Sur, ubbing," nababa ti timek ti lakay.

"Agkakaprobinsiaantayo met ngarud, Tata," nagtipon ti siddaaw ken ragsak ni Henson iti naammuanmi.

"Taga Cabaroan Dayaak idiay Vigan," kinuna ni Henson

"Idiay met Tapao, Sinaitak, Tata," insilpok. 

"Ngem awanen ti makaam-ammo kaniak idiay ilimi, ubbing," apagdillaw ti rarek ti lakay. Nagsig-am sa inkanayonna it naguyek. "No adda man, mabalin a kunaek nga isuda ti kagasatan." Nagpangres.

"Ania ti kayatmo a sawen, Tata Sanny," inamadko.

"Saanak ngamin a dimmakkel idiay Santa Cruz. Sangapulok idi ikuyogdak dagiti dadakkelko nga immay Hawaii idi 1946."

Ulilan ni Lakay Santing iti demmang . Naisigud iti kaunasan idi ubing pay. Tinawen idi a summer student. Ket idi nakapaghaiskul, kinaykayatnan ti nagtuloy a nangged iti kaunasan.

Awan ti am-ammona idiay lugarda. Awan met ti damdamagna idiay lugar. Adda kano met nagsursurat kenkuana idi pay. Agkabagianda kano. Assideg nga agsinnuratda. Ngem idi makapagretiro, nakapagturpos metten daydi tinulonganna a nagbasa iti kolehio, kuntimpas, nagsat ti sinnuratda. No ania man ti dina napatgan a kiddaw ti kabagianna, dina ammo. Kuarta, rigat, il-iliw dagiti kaaduan a linaon ti sursuratda.

Nammuanmi a namitlo a nakiasawa ni Lakay Santing. Pake [Insik] ti immuna . Nagtakias daytoy idi nauma. Samoan daydi maikadua, iti saanna a maawatan a rason, nagtaray met daytoy agraman ti urnongna a kuarta. Kinallong ti sabali a lalaki daydi Porge a maikatlo nga asawa ni Lakay Santing. Impanaw ti padana a Porge.
Maysa ti anakda iti Samoan. Maysa met ti anakda iti Pake.

Nasumok ni Tata Santing ti nagsugal. Ayagna ti Waianae, Ewa Beach, Kahuluu ken Waiamanalo. Lubongna ti pallotan. Nagbiag iti sabikel dagiti sidap ti tadi, dagiti parasipis ti brahha ken innipis, kanaktuol ti madiong, iti ingel ti sigarilio ken bendita ti arak. Pangababaan. Naisungsong ken nayaw-awan.

Kinitak manen ti pakabuklan ti Aala Park Nagsaludsod manen iti unegko: Agkakaasping ngata ti padas ken naglasatan dagitoy a lallakay itoy a parke?

Ania ti saguday ti parke kadakuada tapno agmalem a palabsenda dagiti kanitoda ditoy? Adda kadi masarakanda a sungbat dagiti napait ken nasaem a sugatda iti napalabas iti biagda? Ania ti awis daytoy a pirgis ti lubong kadagitoy a pensionado ken senior citizen?

Binilang ti panunotko dagiti retirado. Aduda.

Kinitak ti oras. Nalabesen a maikapito ti sardam. Ita la a malagipko a kasangay gayam ti nobiak. Ibagak koma a mapankamin ken ni Henson ngem naimasen ti patpatangmi iti lakay.

Ammok a kasapulan ni Henson dagita a banag mainaig iti sangsangalenna a nobela: "Ti Agluom A Bagi iti Paraangan ti Agpakada a Malem."

Kasapulak met iti isagsaganak a : "Ti Ramut, ti Sagibo, Ti Parsiak Dagiti Baniaga"

Kasla kitkitaekon ti panangsidir kaniak ti kaayan-ayatko no maladawak iti kasangayna. Bareng no maawatanna no ibagak a ni Henson ti kinaduak. Adda respeto ti nobiak ken ni Henson.

Nagwingiwing ni Lakay Santing idi damagenmi ti pagyananna. Ngem impudnona met laeng idi agangay. Bassit la a siled ti ab-abanganna. Biktima idin iti ebiksion iti Chinatown.

Nagkarayam manen ti angin. Addan ti salemsem. Naguyek ti lakay. Nadlawko ti kinaganggannaetko itoy a disso. Nagsilawen dagiti bombilia ti elekrisidad. Mangrugin a bumaba ti telon iti Aala Park ita a rabii.

Panawanmi koman ni Lakay Santing idi giddato lattan a kelkelen iti uyek. Inatibaymi ken ni Henson idi maarinuknok. Nammuanmi a masansanen nga idagel ti nalaus nga uyekna. Naammuanmi pay a nmitlon a naatake iti puso. Malaksid dita, adda alta presiona. Adda ak-aklilianna a sakit. Ngem kaykayatna ti agpasiar. Agaliwaksay. Dina kayat ti agpupok iti siledna. Kayatna ti makibagi iti presko nga angin, saan ketdi latta a ti angin a parnuayen ti bentilador.

"Kabaelak, ubbing," immisem ti lakay. "Didak pakadanagan," natalged a nagkuna ngem nadlaw ti em-em-emanna a panagitured.

Nagalus-os ti dakulapna iti abaga ni Henson. Naggiinnebbetkami. Namrayanmi ti nagpipinnerreng.

Nagkinnaawatankami ken ni Henson. Saan nga isu ti birbirokenmi a sakada nga iserrek koma iti nominasion iti Sakada Awards a proyekto Komision a pagkamenganmi. Dagiti ngamin naglupos ken naballigian ti ad-adda a padayawan ti komision. Dagiti adda pagulidanan ken pagsarmingan iti panagsakripisoda.

Nasalawmi ti maysa nga agtutubo idi agturongkamin ken ni Henson iti parking lot. Dumawdawat ti sigarilio ngem awan ti naitedmi ta agpadakami ken Henson a saan a sumusop.

"Bulbullagaw met ni daytoy!" inkidag ni Henson kaniak.

"No nagsissuan sa ti bulan. Amangan no indissaag ti UFO. Wenno pultit ketdi ti ginggined." Insilpok.

"Ken amangan no kerras ti State correctional." Napakatawakami ken ni Henson.

Sumrekkami koman iti Kalye Agkabannuag idi adda agikkis a roving police patrol car. Nagdardaras ti ambulansia ti turay. Iti bassit a restauran, sinurotmi ti ugoy. Umanabaab dagiti tao. Di met ammo ti denggen kadagiti agsisinnungbat a tinnawag ti mobile patrol ken ambulansia. Nakisinneksekkam ken ni Henson.

Nakitak a papypaypayanda ti maysa a lakay. Ni Lakay Santing! Naulantak a natalimudaw kano. Nagtarabutab ti ngiwatna. Adda nagusioso. Inakup ti paramedic.

Lumadawen ti sardam. Limmamiis ti pul-oy. Nagkaradap ti adu a tanamitim. Iti pingir ti panunotko, nabatad dagitoy: "Ti Tao Matay ket marupsa."

Nagkinnitakami ken ni Henson. Kasla agpada ti adda iti isipmi. Nalagipko ti debate itay. Ti duogen a kayo ti banyan. Ti malem. Ti ummong dagiti senior citizen. Agsuek amin a panaglayag. Ti panaglasat ti tao ket mapaimbirna. Adda maysa a drama a mapagteng iti panagrikep ti telon kas iti entablado ti biag ####































<b>Inawaganna iti longsleeve filipino guy, ngem ne, isu met ti naasawana... </b>

NATAYAG a lalaki, ngem medio narapis.

Ken guapo idi kabanbanuaganna pay. Langana pay laeng agingga ita-- dayta ni George Pacubas. Maysa a Sakada.


Ngem asino ni George Pacubas?
Nayanak ni George idiay Brgy<pd>.</pd> Bulag, Bantay, Ilocos Sur idi Abril 23, 1923. Iti panagturongna idiay Hawaii, espesial ken nakalalagip nga aldaw para kenkuana. Rinambakan ngamin ni George ti panagkasangayna iti barko a naglugananna nga S<pd>.</pd>S<pd>.</pd> Maunawili idi 1946 iti panagturongna idiay Maui, Hawaii a pakaidestinoanna. Kadua ni George dagiti sabsabali pay a sakadas a nagpirma iti kontrata ken agragut nga agtrabaho iti kataltalonan ti Hawaii para iti naraniag a masakbayan ti pamiliada.

Kas met kadagiti dadduma a sakadas, maymaysa ti rason no apay a kinayatda ti napan idiay Hawaii--"naranraniag a masakbayan ken naimbag a gasat para iti pamilia."

Maysa ni George kadagiti inesponsoran ti Hawaiian Commercial & Sugar [HC & S].


Baro a buya ti aglawlaw, baro a biag...
Simmanglad ti nagluganan a barko ni George ken dagiti sabsabali pay a sakadas iti Kahului Harbor, Maui, idi Abril 29, 1946. Ket sakbay a napalubosanda a bimmaba iti barko, naited kadakuada ti bukodda a numero kas pammigbig ti kinataotada-- ken indulin ni George dayta a numero agingga a nagretiro iti trabaho.

Dagus idi a nangrugi ni George iti trabaho a kas aglammua [wenno cutting grasses], mule man [iturongna ti kabalio a nagkarga iti unas iti disso a pakaimulaanna], agbagkat ken agibunong kadagiti maimula nga unas, utility truck driver [agiwaras iti danum, dagiti kasapulan a supplies, kdp.] kadagiti trabahador, mud truck driver [agala iti pitak manipud iti kiskisan sana ibelleng iti pagbasuraan], ken trash trailer driver nga addaan iti PUC. Trabahona dagitoy agingga a nagretiro idi tawen 1986.

Bayat ti panagtrabahona iti HC & S, nagyan ni George iti Kampo 10 ken Hospital Camp [masarakan daytoy iti Hansen Road iti Puunene]. Nakaisem ni George a nanglagip kadagiti kinabbalayna iti kampo a kas kada: Pedro Pacubas, Fernando Pacubas, ken Edward "Jose" Sales.

"Naragsak ti biag iti Camp 10 ken Hospital Camp," linagip ni George. Narimat dagiti mata ni George iti pananglagipna ti napalabasna iti kampo. No mabalin, kayatna manen ti agsubli kadaydi a panawen.

Ti kampo kas maysa a komunidad para kadagiti Filipinos, kanayonda a rambakan idi ti Rizal Day ken 4th of July. Adda pay pasala a naawagan iti "ribbon dance" no sadino a dagiti lallaki ti maipareha ken agbayad tapno maisala dagiti dayag. Linagipna pay nga adda idi "social boxes" a dagiti lallaki ti agtitinnawar. No asino ti kangatuan ti tawar- isu ti makaala iti dayta a kahon ken adda pay gundawayda a mangisala iti asinoman a balasang. Naipalaon iti daytoy a social boxes iti nagduduma a nagyan a kas iti makan, aplayanses ken no ania ditan a pangay-ayo. Adu idi dagiti maimbitaran a ka-Filipinoan met laeng a babbalasang para iti daytoy a pasala.


Ket nagayat ni George ken ni Louisa
Nangrugi ti relasion iti nagbaetan da George ken Louisa De Aquino idi yam-ammo ti Dios-ti-aluadna Mariano Patao [ama ni Linda Patao Cortez] ni George ken ni Louisa iti maysa a pasken. Nasinged nga aggayyem da Mr<pd>.</pd> Patao ken George. Nasinged met nga agpagayam ti balasang ni Mr<pd>.</pd> Patao, ni Linda ken Louisa. Agkarruba dagitoy iti Waihe'e. Agpada dagitoy a lokal born-- nayanak ken dimmakkel iti Maui.

Iti maysa nga aldaw, idi tawen 1949, inimbitaran ni Linda ni Louisa nga agatendar iti maysa a party. Naglugan da Linda ken Louisa iti puraw a Plymouth a kotse ni George tapno itulnogna ida iti party a naangay iti Filipino Clubhouse iti Puunene. Guapo ti langa ni George iti kawesna a "longsleeve" shirt. Nupay nakakita idin ni Louisa iti kastoy a klase ti kawes, dinayawna ni George. Manipud idin, inawaganna ni George iti "longsleeve" Filipino Guy. Saan a kinagura ni Geroge dayta nga angaw ni Louisa kenkuana. Nagrugi ketdi ti pakasaritaan ti ayatna iti dayta, a manipud idin, nangrugi nga immasideg ti rikna ni George iti balasang. Di maung-ungpot a panagistoria iti napalpalabas a pakasaritaan ti biag ti nagtungtonganda. No dadduma, agdanggayda nga agkatawa.

Para ken ni George, dakkel a paset ti "longsleeve" shirtna iti panakirelasionna ken ni Louisa. Daytoy ngamin a kawes nga insuotna idi damoda ti nagam-ammo ken ni Louisa ti nangitunda kadakuada iti altar. Nagkallaysa da George ken Louisa idi Hunio 12, 1954, iti St<pd>.</pd> Ann's Church iti Waihe'e. Naangay ti padaya iti St<pd>.</pd> Anthony Clubhouse idiay Lower Waiehu Beach, Wailuku.


Ti panakabangon ti pamilia
Kalpasan ti kasar, nagyan da George ken Louisa iti Hospital Camp iti dua a tawen, kalpasanna, immakarda iti Spanish A manipud tawen 1954 agingga iti 1960.

Agingga ita, malagip dagitoy agkaingungot dagiti nariringgor a truck a naglabas idi iti natapok a kalsada iti asideg ti pagtaenganda. Ket idi tawen 1960, immakarda idiay Kahului. Ditoy a rinambakan da George ken Lousa ti panagretiroda iti trabaho.

Nakem ngata ti Dios ti nangitunda kada George ken Louisa iti yaakarda iti baro a disso a 'yanda ita. Di ngamin ipagarup dagitoy nga agkaingungot a ditoy ti pakasarakanda ti kinaubing ken gayyem ni Louisa a ni Linda Cortez. Agpada ti kalsada ken dua laeng a balay ti nagbaetan dagitoy iti lugar nga ayanda iti Kahului. Pudno, aggayyem ken agkarruba dagitoy iti tunggal biag!t

Lima nga annak iti naragsak a pamilia da George ken Louisa
Ni Charise, inaunaan. Nagturpos iti Maui Community College [MCC], agtrabaho iti County of Maui- Clerk Office. Nayasawa ken ni Andrew Fuller, agtrabaho iti Johnson Brothers a kas Salesman. Agtrabaho pay daytoy iti Sack and Save. Dua ti annakda: ni Ryan ken Jeremy.

Maikadua ni Kenneth. Nagturpos iti MCC ken agtrabaho a kas Manager iti Local Motion Shop idiay Kukui Mall, Maui. Nayasawa ken ni dati a Carlyn Apana, agtrabaho daytoy iti Coldwell Banker a kas Sekretaria. Uppat dagiti annakda: Jason, Ikaika, Corbin ken Keely.

Maikatlo ni Leona. Nagturpos iti MCC ken agtrabaho iti 4 Star Mortgage. Nayasawa ken ni Duane Ah Yen, maysa a pintor. Tallo dagiti annakda: Kristi, Shauna ken Nervai.

Ni George, Jr.--ti maikapat. Nagturpos iti MCC ken agtartrabaho a kas Correctional Officer. Nayasawa ken ni dati a June Facuri, agtrabaho iti State Farm Insurance. Addaanda iti tallo a bunga: Iris, Michael, Gannon ken Ramsey.

Inaudi ni Jason. Retirado iti Airforce. Agdama nga agtrabaho iti Terminix. Ni Beverly Versola ti girlfriendna.


Ti pammagbaga ni George kadagiti agtutubo: "Respetaren ti pamilia. Agipakita iti napintas nga ugali. Mapan agbasa-- ta ti edukasion ti tulbek iti nasaysayaat ken naranraniag a masakbayan."

Kuna ni George kadagiti kapatadanna: "Agkaykaysa, adda koma kappia. Awan ti agsisinuppiat. Taripatoen ti bagi, nangruna ti salun-at. Agwatwat ken aramiden dagiti banag a kabaelan nga aramiden ti bagi."


Magustoan ni George ti agtrabaho iti family gardenda. Aktibo met ni Mrs<pd>.</pd> Pacubas iti Christ the King a kas miembro ti choir ti simbaan. Tumulong pay nga agdalus ken agdekorar iti simbaan no adda libre a tiempona. Aktibo da George ken Louisa iti Filipino Catholic Clubs ken tumulong ti grupoda kadagiti maisayangkat a kombension ti Maui. Managpaliwada idiay Filipinas ken Las Vegas.

Ken ni George Pacubas: "Balligi a nanglukat iti dalan a para iti naranraniag a masakbayan ti sumarsaruno a henerasion dagiti agtutubo."*
































<b>Lima a rason no apay a mabannogka </b>

MASANSAN a makoreher ti kaawan iti enerhia ti bagi babaen iti panagdiyeta ken panagwatwat. Ngem ti pudno a rason ket mabalin a makagapu iti kinakurang iti danum nga ipauneg iti bagi.

Ibilang pay dagitoy a mangdegdeg iti kondision:


Sleep Disorder:
Dua ti am-ammo a klase ti saan a naurnos a panagturog-- ti "Obstructive Sleep Apnea" ken "Restless Legs Syndrome"-- dagitoy ti rason ken maatap a mabalin a mangsinga iti napintas ken naannayas a panagturog iti rabii.

Madlaw ti sleep apnea babaen iti abnormal a panaganges gapu iti makunkuna nga interminente wenno adda banag a makabangen iti akinngato a paset ti tubong a pagangsan bayat ti panagturog. Ti panagurok ket maysa a simtomasna, nupay saan amin a tattao nga agurok ket adda problemana iti apnea. Sabali pay a pagilasinan no agsagsagaba iti sleep apnea ket ti kaadda iti "scalloping" wenno makita ti sinan-arkos iti ungto ti dila. Mabalin a maigapu daytoy iti impresion dagiti ngipen ken ipasimudaagda nga adda dagiti banag a mangbangen iti tubong a pagangsan wenno adda met pakainaiganna iti kadakkel ti dila iti ngiwat.

No dadduma, mapagkamalian dagiti ubbing nga agsagsagaba iti sleep apnea. 
No saan, addaanda iti attention-deficit disorder-- gapu iti kinakurang ti turogda iti rabii.

Ti restless legs syndrome ket maysa a motion a mangriribuk kadagiti luppo a rason no apay a kanayon a mariing ti maysa a tao iti pannaturogna. Masansan a matawid daytoy a klase ti sakit. Mabalin met a makagapu daytoy iti pangkurkurang iti landok [iron] kadagiti agdadagsen wenno masikog.

Iti naammuan ti National Institute of Health [NIH], adda agarup 12 agingga iti 18 a milion nga Amerikano ti agsagsagaba iti sleep apnea, ken agpangato iti 10% dagiti agtutubo nga addaan iti restless legs.

Mamati dagiti eksperto nga adda sabali pay a makagapu iti daytoy. Ti aramiden, saan nga agalumiim nga agsaludsod iti doktormo.

Ania ti aramiden? Umuna, masapul ti panakduktal ti puon ti sakit. 
Mabalin met a maobserba ti panagturog tapno mapagadalan no ania ti mangriribuk iti daytoy. Ken ti doktor ti mabalin a mandetermina wenno mangduktal no ania ti kasayaatan ken kasamayan nga agas a para iti nasao a sakit. Kaaduan nga agsagsagaba iti sleep apnea ti maagasan.


Thyroid conditions:
Sukog-kulibangbang ti thyroid gland a masarakan iti asideg iti Adam's apple. Saan nga apektaran dagiti dadduma a glands ti panagproseso ti bagi no kas bilang addaanka iti daytoy a sakit-- kas koma iti metabolismo, panagdakkel, pitik ti puso, temperatura ti bagi, energy levels, rikna, cholesterol levels ken panagtubo iti buok, ti kudil ken kuko.

Ti thyroid disorder ti maysa kadagiti kangrunaan a glandular disorders. 
Apektaranna ti nasurok a 20 a milion nga Amerikano-- saan pay nainayon ditoy ti 13 a milion a di pay makaammo nga addaanda iti daytoy a sakit. Ad-adda a dagiti babbai ti maapektaran iti daytoy a sakit. Naammuan a mangpataud iti bannog iti agpada nga underactive ken overctive thyroid.

Kadagiti amin a kaso ti thyroid, ti underactive ti kangrunaan a mangapektar iti nasao a nasakit gapu iti Hashimoto Desease-- isu daytoy ti mangted ti riribuk iti panagtrabaho ti autoimmune nga umatake iti thyroid.

Alisto a panakabannog, nasadut nga aggunay ti bagi, rikna ti panakapaksuy, ken panagpanateng iti maibilang a simtomasna.

Ania ti aramiden? Ti kasayaatan a panakaagasna ket ti panangbalanse iti panagtrabaho ti thyroid babaen iti panangsubok ti dara iti thyroid stimulating hormone wenno TSH. No maduktalan ti kina-abnormal, ad-adu a pagsubok iti maisayangkat. Maagasan daytoy a sakit babaen kadagiti kabaroanan nga agas iti agdama.



Diabetes:
Nagbalin nga epidemic proportions ti diabetes iti US. Naapektaran ti agarup 23<pd>.</pd> 6 a milion nga Amerikano.

Ti "Type I Diabetes," masansan a masarakan daytoy a sakit kadagiti ubbing ken agtutubo--a kayatna a sawen, saan a makapataud iti umno wenno bukodna nga insulina ti pancreas.

Iti "Type II Diabetes," ti agtultuloy nga agpataud iti bulod nga insulina ti pancreas-- ngem mapukaw iti bagi ti panagrespondena iti hormones. Daytou a kondision iti maawagan ti "Insulin Resistance."

Panakabannog ti kangrunaan a simtomas ti agpada a klase ti sakit.

Iti panagsukisok ti American Diabetes Association, naduktalanda nga adda 24% kadagiti tattao ti addaan iti diabetes a dida ammo nga adda kadakuada dayta a sakit, ken agarup 57 a milion ti makuna a "pre-diabetes."

Kayatna a sawen nga apagkapat kadagiti Amerikano ti agsagsagaba iti diabetes wenno pre-diabetes.

Alisto ti panagtaud ti simptomas daytoy. Malaksid iti panakabannog, komon pay kadagiti tattao a makaekspiriensa iti panagbaba iti timbang ti bagi [nangruna a makita iti tian], yaadu ti maipauneg a taraon, panakawaw, masansan a panagisbo ken nakudrep a panagkita ti mata.

Ania ti aramiden? Ti naimbag a damag: Tumulong ti Type II Diabetes ken uray pay mangsalaknib ti umno a panagdiyeta, panagwatwat, ken panangibaba iti timbang.

Iti kaso ti Type I Diabetes, kasapulan ti insulin therapy.

Maduktalan ti diabetes babaen iti simple a panakaala ti dara para iti pagsubok.


Depression:
Masansan a ti dipresion ti mangmaskara wenno mangsallukob iti panakabannog. Naapektaran ti nasurok a 20 a milion nga Amerikano ken isu ti kangrunaan a pakaigapuan ti kinaawan a mabalbalin [disability].

Nupay kasta, adun ti nagdur-asan ti benneg iti therapies ken medisina-- in-inut nga agpukaw daytoy a sakit.

Saan amin a dipresion ket agtalinaed iti panunot. Mabalin a maapektaran ti sibubukel a bagi ken ti salun-at. Importante ti panangtulong kadagiti tattao nga addaan iti daytoy a sakit.

Ania ti aramiden? Ipudno wenno ibaga iti doktor wenno therapist dagiti simtomas a tumaud ken madlaw. Ti panangipudno dagitoy a simtomas ti tumulong kadagiti doktor a mangbigbig no ania ti rumbeng a maaramid ken no kasano ti panakaagasna. Mabalin pay nga aramiden ti doktor ti "talk therapy."

Dua ti klase ti "Talk Therapy:"
Cognitive behavior therapy- tumulong a mamagbaliw ti negatibo a banag ken ti Interpersonal therapy- ipamaysa daytoy a mangtrabaho iti pagsayaatan ti panakariribuk ti relasion wenno rikna.

Kaaduan a terapista ti mangirekomenda iti kombinasion ti medikasion ken talk therapy kas agasna.


Anemia:
Komon daytoy a kondision, nangruna no bumaba iti bilang ti nalabbaga a dara wenno red blood cells-- selula a mangawit iti oksiheno ken karbon dayoksayd iti nagbaetan ti bara ken dadduma pay a paset ti bagi.

Gaputa basbassit ti oksiheno a maidanon iti piskel ken tissues, insigida a makarikna iti bannog. Mabalin pay a maekspiriensa ti panagkurang iti panaganges wenno napaspas a pulso.

Nagduduma dagiti klase ti anemia, ngem kangrunaan a makagapu iti nababa a level wenno bilang ti iron [landok]-- nga agresulta iti panagdara-- iti uneg wenno ruar ti bagi.

Maysa kadagiti lima a babbai, kagudua dagiti masikog ken 3% a lallaki iti US ti agsagsagaba iti daytoy a porma wenno klase ti anemia. Kadagiti babbai, ti panagbinulan iti makagapu ti iron deficiency. Dagiti sabsabali a makagapu kas iti panagdara iti uneg ti bagi a gapu iti ulser, colon polyp wenno early colon cancer.

Ania ti aramiden? Simple a pagsubok iti dara-- kas iti CBC wenno complete blood count, ti mangduktal iti anemia. Mabalin pay nga agipauneg iti suplimento a landok no adda iron deficiency gapu iti anemia. Ngem kangrunaanna, masapul a maduktalan no ania ti makagapu iti panagdara.**
























<b>Dagiti bisayanos ti hawaii </b>

SIMMANGPET ti umuna a grupo dagiti Visayan Sakadas iti Hawaii idi 1909, tallo a tawen kalpasan nga insangpet ti Hawaiian Sugar Planters Association [HSPA] iti Hawaii ti umuna a grupo dagiti Filipino contract workers-- Sangapulo ket Lima a bin-ig nga Ilocano idi 1906 ken 150 a sabsabali pay idi 1907. Ngem insardeng ti HSPA iti panagrekrutana idi 1908 kalpasan nga indeklara ti HSPA a saan a balligi ti panagrekrutana kadagiti trabahador iti Filipinas. Idi 1909, naglak-am iti panagkurkurang iti trabahador ti HSPA gapu iti welga nga insayangkat dagiti Japanese workers, intuloy ngarud ti HSPA iti nagrekruta idiay Filipinas.

Nanglukat ti HSPA iti ad-adu pay a recruitment offices iti paset ti Visayas region, kangrunaan iti Cebu, Iloilo ken Bohol. Idi 1909, adda agarup 639 iti bilang dagiti babbaro a rekruta [karaman dagiti babbai ken ub-ubbing], a sinaruno iti 2,915 idi 1910. Kaaduan a rekruta ket naggapu iti isla ti Cebu, Siquijor, Panay, Bohol ken Leyte. Maibilang iti grupo ti 1909 a simmangpet iti Hawaii dagiti umuna a pamilia a naggapu iti Visayas: ti pamilia "Yorong" ken "Magpiong," adda pay laeng iti estado ti Hawaii dagiti simmaruno a kaputotan dagitoy. 
Dagiti umuna a grupo ti Visayan sakadas ket naidestinoda idiay plantasion ti Kahuku; dagiti dadduma naipanda idiay Waialua, Ewa ken Waipahu ti Oahu, ken naiwaras dagiti sabsabali iti plantasion ti Kauai ken Big Island. Ipakita iti listaan ti pakasaritaan no kasano ti panagngato iti bilang ti rekruta a naggapu iti Visayan region, nagtultuloy daytoy agingga iti nasapa a tawen ti 1920s, a nangipaneknek a dagiti Bisayanos ti kadakkelan iti bilang ti grupo dagiti Filipinos iti dayta a panawen.

Ngem saan a nagbayag dagiti Bisayanos iti dayta a posision, bimmaba iti bilangda ket nagtennag a minoridad dagiti Bisayanos iti Hawaii. Mapattapatta nga adda sangapulo a porsiento manipud iti Bisayas ti populasion dagiti Filipinos iti Hawaii ti agdama. Kaaduan kadakuada ti agsao iti Cebuano. 

Saan a naammuan ken nailawlawag no apay a napasamak daytoy, ngem adda dagiti banag a makagapu. Umuna, gulpe a bimmaba iti bilang ti rekruta iti Bisayas manipud 1925 agingga iti naudi a panagrekruta ti HSPA idi tawen 1946, no maikupera ti kadakkel iti bilang dagiti Ilokanos. Napukaw iti panagtalek ti HSPA kadagiti Bisayanos gapu ti panakairamanda iti welga ken panakikappengda iti union. Kas pagarigan iti napasamak a welga idi 1924, kaaduan a nairaman ditoy dagiti Bisayanos iti Hanapepe Massacre-- amin dagiti napapatay a nagwelga ket puro Bisayanos. Daytoy ti rason ti HSPA a kinaykayatda dagiti "natulnog" nga Ilokanos ngem dagiti Bisayanos a "manakiriri." Maikadua a banag-- kaaduan kadagiti nagkauna a Visayan workers ti napagawid idiay Filipinas kalpasan a nakompleto ti 720 nga aldaw a panagtrabahoda iti Hawaii, a daytoy, no sadino a naikkanda iti libre a panagbiahe a nagawid idiay Filipinas. Adda dagiti sumagmamano a nagbati tapno gundawayanda ti opurtunidad ti naranraniag a masakbayan iti US mainland. Maikatlo, linuktan ti gobierno iti Filipinas kadagiti Bisayanos ti panggedan a mabalin a makatulong kadakuada idiay Mindanao ken kaaduan a paset iti Bisayas, tapno iti kasta, padasenda ti makigasanggasat iti aw-awaganda ti "Daga a Naikari," imbes a mapanda idiay Hawaii, a pamatian ti kaaduan nga "Isla ti Paraiso."

Ket idi natappogan ti tawen 1930s, nagbalinen a minoridad dagiti Bisayanos kadagiti Filipino sakadas iti Hawaii. Ti nakaay-ayat, iti dayta met a tawen a nabuangay ti umuna a Visayan organizations-- mabalin a kas sungbat daytoy iti panagbaba iti bilangda.
Tallo kadagiti kaunaan nga organisasion: ti Balaan Catalina Society idi 1930, ti United Visayan Comunity, aka Hinabangay idi 1948, ken ti Circulo Boholano idi 1940s-- nga adda pay laeng kadagitoy a tiempo.

Ti Balaan ken United Visayan ti kakaisuna a Filipino organizations iti addaan ti kabukbukodan a club houses, a masarakan nga agpadpada idiay Waipahu, Oahu--kas mangipaneknek ti testamento ti inda panagkaykaysa. Nupay kasta, saan la a daytoy ti statewide organizations. Naipamaysa pay ti gagem a naipokus iti maysa nga ili, probinsia wenno geograpika a lugar iti Bisayas, kasta met iti nakabase iti Oahu. Primaria a nabangon pay dagitoy para iti relihion kasta met a para iti seguridad ken iti gagem a tumulong.

Ti Balaan Catalina ket primaria nga organisasion dagiti Cebuanos ti Carcar, ti Santo a Patronda ket ni St<pd>.</pd> Catherine of Alexandria [Balaan kayatna a sawen, "Nasantoan," ken Catalina iti Bisaya ti Catherine]. Ti United Visayan Community, nabukel a kangrunaan a kamengna ket dagiti Cebuanos manipud iti Siquijor, Cebu, Bohol ken Negros Oriental, ken sabsabali pay a probinsia iti Bisayas-- a tumulong ti gagem ti organisasion. Ti Circulo Boholano [Bohol Circle] ket maysa nga organisasion a nakabase iti probinsia.

Dagiti sabsabali pay a Visayan Organizations a nabangon kalpasan dagiti tallo a nadakamat nga organisasion ket ti: Kahirup Ilonggo of Hawaii [Ilonggos manipud ti Iloilo ken Negros Occidental], Samar-Leyte Association [dagiti Waray-speaking Visayans manipud ti Leyte ken Samar], Aklan Cultural Society [Probinsia ti Aklan], Cebuano Association [nabaliwan iti Cebu-Hawaii Friendship Society--manipud ti Cebuano-speaking Visayans], Davao Durian Club [Visayan-speaking manipud iti probinsia ti Davao] ken dagiti sabsabali pay a grupo a saan a nagbayag kas iti Calapenians of Hawaii, Carcarenians of Hawaii, Tubigon Association, Panay-Negros Association, Siquijor Association, kdpy. Manen, nabangon dagitoy a lokal a grupo para iti sosial ken kultural a gagem. 

Kadagiti kabangibang nga isla, timmaud met dagiti sabsabali pay a Visayan groups kas iti Visayan of Hawaii, Hilo Visayan Club, Kona Visayan Club, Visayans of Hawaii- Hamakua, Kauai Visayan Club, Molokai Visayan Club, etc.-- nakabase dagitoy iti intero a rehion imbes a ti provincial wenno linguistic grouping.

Nangrugi ti panabukel iti statewide organizations ti amin a grupo dagiti Bisayanos idi 1980's. Immun-una ngem iti daytoy, idi 1959, binangon ni Juan Dionisio, maysa a Bisayano, ti United Filipino Council of Hawaii [UFCH]. Nakikappeng ti grupo dagiti Visayans iti UFCH. Kalpasan ti duapulo ket lima a tawen, kaaduan dagiti Visayan groups ti nagdesision a nakisina iti UFCH ken nagporma iti kabukbukodan a statewide umbrella organizations.
Manen, awan ti nalawag a rason ti panagikkat dagiti Visayan groups iti UFCH. Ngem nalawag a basbassit ti bilangda no maikumpera iti kaadu ti bilang dagiti Ilokanos, a gapu iti daytoy a rason, awan ti gundaway dagitoy a Bisayanos a makagun-od iti kina-leadership ranks iti UFCH.

Ti Congress of Visayan Organizations [COVO]
NABANGON idi 1985 ti Congress of Visayan Organizations [aka Visayan Congress], ti umbrella Visayan organizations iti Hawaii a kas Visayan League babaen ti tulong dagiti sumagmamano nga indibidual: ni dati a Philippine Consul General Raul Rabe, ti Dios-ti-aluadna a Honolulu City Council Chair ken State Representative Rudy Pacarro, ni dati a State Representative Bernaldo Bicoy, Antonio Ypil, Sr<pd>.</pd>, ti Dios-ti-aluadna Fr<pd>.</pd> Jaime Neri, Firmo Dayao ken ti pimmusayen a Ricardo Labez. Naitipon daytoy kas Hawaii non-profit corporation idi Pebrero 9, 1988, babaen iti panagadaptarna iti agdama a nagan ti korporasion manipud iti singasing ni Dios-ti-aluadna Juan Dionisio.

Ti gagem ti COVO: Tapno maorganisa ken maikaysa iti sabsabali pay a Visayan Organizations ti Hawaii, tapno mataginayon ti pagsasao a Bisaya ken ti kultural a tradision daytoy, ken mangasistir ti panangidanon iti edukasion, sosial, ken ekonomia a makatulong iti komunidad ti Hawaii.

Nakikadua ti COVO iti sabasabali pay a 20 nga indepent unit member organizations iti estado, malaksid iti Lanai ken Maui. Idauloan ti Board of Governors ti COVO babaen iti panagiwanwan ti Presidente ken opisiales ehekutibo, ti area governors ken presidente ti Island Councils. 
Dagiti pasado a nagprespresidente: Firmo Dayap, Rudy Pacarro, Nic Musico, Corazon Roa, Dr<pd>.</pd> Danelo canete ken Abogado Bernaldo Bicoy [tallo a termino]. Ti agdama a presidente, Dr<pd>.</pd> Serafin "Jun" Colmenares, Jr.

Tapno maital-o ti panagkaykaysa dagiti Bisayanos, ipablaak ti COVO ti quarterly newsletter ken mangsangaili kadagiti imbitado a bisita iti aglinawas a programa ti radio KNDI. Importante ti panakatagiben ti lengguahe ti Bisaya ken ti kultura ti kangrunaan a gagem. Nagsangaili pay ti COVO ken nag-co-sponsored kadagiti fiesta, cultural performances, martial arts ken sabsabali pay nga aktibidad a pakaipabuyaan iti kultura ti Bisaya. Nagsangaili pay ti COVO kadagiti delegasion manipud iti Visayan region, ken nairaman dagiti Visayan songs ken naipaset iti Filipino community events. Suportaran pay ti COVO ti rondalla group ken ti panakaangay iti language classes. Nabiit pay nga impasa ti COVO ti resulosion iti posibilidad a mairaman iti mabiit ti kurso iti Bisaya Language ken Kultura idiay Unibersidad ti Hawaii. Addaan pay ti COVO iti college scholarship programa a mangipapaay ti sagsasangaribu a doliar iti innem nga estudiante iti tinawen.

Responsibilidad pay ti COVO ti panakaestablisar iti Hawaii Sister Relationship iti siudad ti Cebu ken sabsabali a probinsia. Timmulong iti humanitarian efforts para kadagiti nagbalin a biktima iti panagbettak ti Mt<pd>.</pd> Pinatubo, ti Dona Paz collision ken dadduma pay a didigra idiay Filipinas. Makikamkammayet iti Konsulada Heneral ti Filipinas, iti Filipino Community Center ken sabsabali pay nga organisasion iti komunidad para kadagiti nagduduma a mayuswat a proyekto.
Kamaudiananna, nagbalin nga aktibo ti COVO iti politika babaen iti Committee on Political Education [COPE] nga idauloan ni Chairman Emeritus, Antonio Ypil.*






























<b>Ne, adda gayam hawai'i sakada soldiers idi...</b> 

[Saan amin a napan iti Hawaii a Filipino migrants idi un-unana ti nagtrabaho iti plantasion]


NO namin-ano a napagdamagan ni Anastacio Daguio, agtawen iti 72 ken Wahiawa-born Filipino, no ania a plantasion iti Hawaii iti nagtrabahuanna. Awan ti ammona nga isungbat, ngem namnamaenna ketdi a dayta ti sangkasaludsod dagiti local, puraw ken sabsabali a puli kenkuana.

"Saan a ti plantasion. Maysa idi a soldado ti amak," dayta ti kuna ni Daguio. "Kuna dagitoy nga agsaludsod, 'Nah, kasano koma, amin dagiti Filipinos nga immay iti Hawaii ket nagrugida a nagtrabaho iti kataltalonan?"

Idi tawen 2006, rinambakan ti Hawai'i ti Maika-Sangagasut nga Anibersario ti Imigrasion dagiti Filipinos iti isla- dayta ti nagrugian iti panagsangpet dagiti immuna a sakadas, wenno dagiti trabahador a Filipinos iti plantasion, tawen 1906. Iti kagudua ti umuna ti Maika-Duapulo a Sentenario, ngan-ngani rinibribu kadagitoy a trabahador, agraman dagiti pamiliada ti simmangpet iti Hawai'i. Ngem bassit ti makaammo iti naimaldit a pakasaritaan dagiti agarup 100 a Filipino a soldado a napan iti isla iti katengngaan ti tawen 1920 para iti sabali a gagem wenno gannuat.

Dagitoy a soldado ket kameng iti Philippine Scouts, maysa a yunit ti armada a nabukel idi 1901 tapno mangsupusop iti militaria ti Estados Unidos a nakabase idiay Filipinas. Kalpasan ti Umuna a Gubat ti Sangalubongan, inaprobaran ti Kongreso ti US iti panakaitipon ti agarup 6,000 kadagitoy a soldado iti armada ti US. Iti katengngaan ti 1920, agarup 100 a Scouts, karaman ti ama ni Daguio, ni Eugenio, ti maysa kadagiti naidestino iti Hawaii, ken kaaduan kadakuada, iti Schofield Barracks kas paset ti Army's Hawaiian Division.

Kuna ni Daguio a saan a naiget iti panangitugot ti US Army kadagitoy a soldado iti Hawaii gapu iti ekspiriensada iti militaria. Umuna, soldado da, ngem narekrutda gaputa nalaingda a musikero ken agluto. Naikkan ti tunggal maysa kadagitoy a soldado iti Schofield Barracks ti bukodda nga akem nga aramiden iti maysa kadagiti walo a regimental bands, agpabuya kadagiti seremonia ti militaria ken kadagiti paay-ayam. Kaaduan kadagitoy iti musikero, nagdoble ti trabahoda iti kusina, agluto iti taraon a para kadagiti tropa.

Dagiti awanan iti asawa a soldado ti nakipagnaed iti barracks ti pagaduan, idinto a kaaduan kadagiti soldado a naasawaan ti nagnaed iti Castner Village- balay a nabangon ken naaramid iti puro a kayo iti asideg ti Wheeler Army Air Field, masarakan agarup maysa a milia ti kaadayo manipud iti dadduma a pamilia nga adda iti base.

Kuna ni Phil Soriano, dati a residente ti Castner, ti ama daytoy ni Dios-ti-aluadna a Cpl<pd>.</pd> Galo Soriano, maysa met laeng a kameng iti Philippine Scouts, "Arigna ti maysa a Filipino barrio ti purok ti Castner. No apay a nailasinkami? Gaputa awan ti maysa iti naitipon kadakami a puraw. Para kaniak, kasla nairanta ket gapu iti daytoy, nasursurok no kasano nga ipateg ti kulturatayo a Filipino."

Anamongan ni Daguio iti kuna ni Phil. Naglatakkami gaputa ti Ilocano ti nagbalin a primaria a pagsasao iti nasao a purok. "Kasla dimi napuotan a nailasinkami kadagiti dadduma gaputa komportablekami iti tunggal maysa kas ethnic group," palawag ni Daguio. "Adda dagiti pasken ti Filipino a ditoy nga isuotmi a lallaki ti barong tagalog, idinto nga isuot met dagiti babbai ti aruaten ti maysa a Filipina attire. Siempre, amin dagiti ammami ket musikero, nakipagtokarda kadagiti sabsabali a banda. No adda tiempoda kadakami, isurodakami no kasano nga aramaten ti instrumento a pagtokar."

Iti agdama, manmano ti makalagip wenno, no adda man mangipalagip iti daytoy sangkabassit a pakasaritaan dagiti Filipinos iti isla. Idi nasapa a tawen ti 1940, nawara ti regimental bands idi nabaliwan a naorganisa ti Hawaiian Division iti 24th ken 25th Infantry Divisions ken, idi tartaraudi ti tawen 1950, ngan-ngani amin kadagitoy a soldado ti nagretiro- kaaduan kadakuada ti nakaungpot iti tallopulo a tawen iti serbisio.

Iti kangitingitan ti Maikadua a Gubat ti Sangalubongan, nayakar dagiti residente ti Castner Village iti sabali a kuarter wenno pinagpilida ida no sadino ti kayatda a papanan iti ruar ti Schofield barracks. Naminpinsan a naperdi ti balay a naaramid iti kayo. Nasuktan daytoyen iti pampubliko a parke.

Segun ken ni Daguio, pattapattaenna nga awanen ti sibibiag pay kadagidi a soldado, ngem napreserba ti pakasaritaan ti pakalaglagipanda. Adu ti naaramidan dagitoy a lallaki ken nagtultuloy iti nabayag kalpasan ti panagretiroda iti armada ti US. Agarup sangadosena kadakuada ti nagbalin a miembro ti Royal Hawaiian Band; sabali pay ti sangadosena a kimmappeng iti Honolulu Symphony, karaman ti ama ni Phil Soriano nga ammona nga aramaten ti instrumento a French horn. Adu kadagiti annak ken appokoda ti naipaset a kontribusionda iti musika ti Hawai'i. Kas ken ni Daguio, nagtokar daytoy iti Royal Hawaiian Band. Ti renowned pianist Rene Paulo ket apoko ti maysa kadagitoy a soldado.

Ti talento iti musika, patriotismo nga agtartaray iti dara dagitoy a pamilia dagiti soldado.

"Mamatiak nga adda agarup nobenta porsiento kadagiti lallaki nga annak dagitoy a soldado a nagserbi iti militaria ti US, dagiti dadduma kadakuada ti nagbalin ken nangato ti ranggona [a Filipino ti puonna] iti US Army, karaman ditoy ni Tony Ventura, ti kaunaan nga Amerikano a Filipino ti puonna ti nagmandar iti intero a batalyon," kuna ni Soriano, retirado a kolonel.

"Naidumduma ti pakasaritaan dagitoy a soldado ken ti pamiliada-- iti militaria, sosial ken kultural a kontribusion iti Hawaii. Dagitoy dagiti sabsabali pay a grupo dagiti Filipinos a nagdappat iti Hawaii a maawagan iti "Sakada Soldiers." Masapul a maibunannag ken saan a maikupin daytoy a pakasaritaanda."*







































<b>Ti nagdumaan ti naggapuak ken ti immayak.. </b>

No ararigen, kasla awan pay laeng ti tallopulo ket uppat a tawenko ditoy Amerika. Kasla nabiit unay daydi yuumaymiâ€™t ditoy.Nakakalagip gapu ta no italiawko ti rupak iti naglabas, dakkel ti namalbaliwan ti kasasaadko ita ngem idi. Adu dagiti saan a maisarita nga aramidko idi panawen ti kina-agtutubok. Naruay dagiti bambanag ti di maibuksilan ken maidasag ta saanda a makapasayaat ken mangted iti kinaimbag. Ngem dagitoy ket nagluposdan a namimpinsan. Umuna unay a nagbalbaliwan ti kasasaadko ket ti panagbalinko a Kristiano, daytoy ti kangrunaan unay kadagiti adu.Gapu iti parabur ti Dios ken iti kinamangayatka, adtoyak ita nga agserserbi kenkuana. Saan a tapnon punnuek ti bukodko a bolsa iti pammadayaw ngem kayatko laeng a ipaduyakyak ti kina mannakabalin ti nangbalbaliw kaniak ta saanko a mabalin a mapengdan. Iti baet ti pinagkitakitko idi nga umay ditoy Amerika idi 1970, adda bendision nga agururay iti mayat a pabagbagaan. No maminsan ket eskeptikoak idi no umayak wenno saan, ta kaykayatko idi ti agtalinaed a mannalon ta awan ti mangmanmandar kaniak. Bukodko amin nga oras. Daytoy ti kayatko idi a panagbiag. Simple a kasasaad ken kontentoak iti adda kaniak. Saanko a kalikaguman idi ti bumallasiw taaw, ngem gapu ta nairaman metten ti naganko iti petision, intultuloyko met laeng.Maysapay a diak pangayatan idi ket awan met ti pagiduron. Kayatko a sawen ket kuarta a gastosen.Adu pay ti madamdamag idi nga adu ti kusit nga ahensia, maysa pay daytoy ti nakasursuron nga ugali dagiti ahensia a balangkantis. Nadaras pay laeng idi ti umay ditoy. Kinagpaysoanna, gapu ta tallokami a naggigiddan nga immay, 
Ni laeng manongko ti inenterbiuda.Kunada laeng kaniak ket" So you want to go to Amerika?" ket kunak met "Yes, Sir" Dayta laengenâ€¦.nalpasen ti papelesmi. 
Kalpasan a naalami ti bisami,saankamin a nagawid idiay Ilocos no di ket napankami iti PANAM office ket inaplayanmi ti "fly now, pay later," ta awan ngarud ti kuartami.Nagpintas daytoy a programa ti PANAM idi, no saan a daytoy a programa, diak ammo no dikam naikali iti utang.Ngem no Pampanunotek ita dagitoy ket, bendision amin ni Apo Dios ta adda kayatna a maaramid iti bibiagmi nga agkakabsat.Nangnangruna ta barokami pay la amin idi, nupay adda bassit pakaarusanen ta kaaduannan kadagiti katuapko ket naasawaandan.Ngem awan ti gandatko idi a mangasawa. Kayatko idi ti agtalinaed a baro, ta makitak ngamin ti kasasaad dagiti kapatadak a nasapa a nagasawa.naibokkami a sigud kalpasan a nalpas ti kontrata a pinirmaanmi. 
Ti maysa a nakakatkatawa a naaramid ket idi sumangpetkami ditoy San Francisco. Dimi pay napanunot ti nagtelepono maipanggep ti isasangpetmi, nagangayanna a dikam makaedna idi addakamin ditoy eropuerto. Nagturongak iti pagupaan iti lugan ta damagek no mano ti upa ti agpa- San Jose ket trenta y sais doliar kano. Iti panagpagnapagnak, adda maysa a baket a mangsipsiput kaniak, kunak ta idi irukuasko koma manen ti tumakder.Kinasaritanak ti baket no sadino ti papananmi, ket imabgak a San Jose ngem awan ngarud ti umay mangsabet kadakami ta dimi met ammo no kasano ti kaadayo ti San Jose iti San Francisco. Daytoy ti diak malipatan nga inaramid manen ti Apo kadakami nga agkakabsat ta diak ibabain, pudno nga adda kinignorantemi iti adu a bambanag. Ngem inusar ti Dios daytoy nga ina tapnon ti kasta ket isu ti agserbi a rangtaymi. Inawisnakami iti balayda ta ammo kano amin ti anakna aniaman a lugar idiay San Jose ta isu ti ayan dagiti kakabagyanda.Adda met ketdi panagkedkedmi idi a ngem nagtalekkami lattan iti Apo, ta mariknami met ti kinapudno ti baket.Kasla nabayagen nga agamammokami idi makadanonkami iti balayda. Dokto ti maysa nga anak daytoy nga ina. Napakumbabada a pamilia ken managbutengda iti Dios.Daytoy ti umuna unay a nadlawmi kadakuada.Dakkel a panagyamanmi ta adda nangalaw kadakami iti oras ti pannakasapul.

Kabigatanna met laeng, kalpasan a nakapamigatkami ket nagturongkamin ditoy San Jose.Awan a pulos ti makaammo ti isasangpetmi.Naklaatda ni Kayongko idi agtuktokkami iti ridaw.(asawa ti manangmi) Ni laeng manongko ti nailasinna ta dimi met amammo isuna. Naimbag ta ni Manongko ti immuna a rimmuar iti lugan.(Isuda ngamin ti nangpabasa ken ni manongko iti " Bible School".Adu a kamkamag-an ken ararakup kadagiti sangakabbalayan.Pito ti annak ni Manangko.Karkarna ditoy Amerika daytoy.
Nagawid dagiti nangitulod kadakami kalpasan a nakapangaldawkami. Dimi malipatan daytoy a kinaimbag nga impakitada kadakami ket agingga kadagitoy ket araramidenmi met ti agpadagus no adda sangsangaili a naidap-aw.
Saan unay a nabayag kalpasan ti isasangpetmi, napankami iti paggatangan iti lupot ta daytay laeng kimpet kadakami ti innalami a lupot. Maymaysa a maleta ti kargami a tallo. Nairana pay met ti kalamiisna idi dumtengkami ditoy ta Enero idi.
Sinigudmi nga agkakayong ti napan nagbirok iti trabaho ioti kabigatanna met laeng.Nagmalmalemkami a nagbirok, ngem tay met adda padpadasna ti kasapulanda. Ket ti eksperiensak ket "Textiling"ket awan met ditoy. Nupay kasta saan kami a naupay ta nagaget toy kayongmi a mangidrayb kadakami.
Adda ngamin bukodna a negosyo" Farm Produce" ket no makalako kamin inkam man agsapulen iti trabaho.Maysa pay nga handicapped mi nga agkakabsat ket daytoy ganggannaet a dila, ta ngannganimi met di magalgal ti ingles a sarita, nupay maysaak idi a public speaker idi agbasbasaak pay laeng sabali laeng ta nangabarruanannak ditoy. Ti maysa pay no apay nga agragutkami unay a maaddaan iti trabaho ket daydi pinirmaanmi a kontrata iti "PANAM "inikkandakami iti innem a bulan a plaso, ket amangan ta dikam makaurnong sakbay nga agplaso ti kontrata.
Iti maysa nga aldaw a panagbirokmi ken kayong ta siak laeng ti kimmuyog kenkuana iti dayta nga aldaw ta bassit ti indelibermi a nateng ket nasapakami a nalpas. Limmabaskami iti "recruiting station ti military iti maysa a kalsada ditoy San Jose. Ket pinasardengko ni kayong ta isu laengen ti papanak.Nalaka unay ti ipapan iti military kadagidi a panawen.Siguddak a pinageksamen ket "very satisfactory ti eskorko" Mechanicla ti kangatoan iti testko. Nagpirmaakon kadagit pappapeles a kasapulan ta mapanak idiay Oakland iti kabigatanna nga agpapisikal ta idiay yanti ospital ti beterano.
Ngem idi sumangpetkami ket impadamagmi ti napasamak. Kayat met ni adingko ti sumurot isu nga impanmi manen ket nagkuyog kami a nagpa-Oakland iti kabigatanna. Ditoyen a nagrugi ti baigmi a kas neybi. Kalpasan ti pisikalmi nagturongkamin idiay San Diego ta isu ti nagtreninganmi. Kalpasan ti training. Naidestinokami idiay Italy isu ti homeport ti barkomi.
Makaayayatankami nga agkabsat ta itan mabayadanmi met laengen tay utangmi iti "PANAM" ken ti pay utang ni Manongmi.Adu pay ti mabalinko nga ikur-it ngem ti dakkel a pagyamanak unay ket ti kinaimbag ti Amerika kadagiti agnaed kenkuana. Awan ti pangisukatak a nasion iti intero a lubong uray pay ti naggapuak a nasion no maipanggep iti pagimbagan ti tao.Adda pay laeng nabati a kinaDios ti tao ditoy. Adda met ketdi kinaDios ti tao ti naggapuak a nasion ngem " They have the form of godliness but denying the power thereof." Daytoy ti dakkel a nagdumaan ti naggapuak ken ti immayak.
Ngem saaanna kayat a sawen a tallikudak ti naggapuak ta ayayatek pay laeng ti immuna a nakakitaak iti lawag ti pagiliantayo a Pilipinas nupay iti agdama ket saan a nasayaat ti damag.Tay kunakon adda pagpatiggaan ti amin nga ramid, ket sapay ta agbalbaliwto met laeng, ti ganasna ket inton kaano? Daytoy ti sangapirgis a paset ti biagko. Tay kunakon no itultuloyko maumakayonton nga mangbasa ket ita agtukenakonn madaydayaw ti Apo.#


























<b>2008 parents of the year da tony ken luz ramil</b> 

IDI Agosto 30, 2008, inawatda Tony ken Luz ti medalia ken sertipiko ti pammigbig kas maysa kadagiti napadayawan a 2008 Parents of the Year iti naangay a festive banquet iti Empress Restaurant idiay Honolulu, Oahu.

Asino da Tony ken Luz Ramil?
Nagdenna dagitoy agkaingungot, ni Abogado Tony ken Luz Ramil, taga-Kihei, Maui iti 35 a tawen. Nagturpos dagiti tallo nga annakda iti kolehio. Nayanak ken dimmakkel dagitoy a bunga ti ar-arasaasda iti Maui.

Nagadal dagiti annakda iti Baldwin High School ken nagturposda a with honors ken nairamanda iti National Honor Society. Agpada a nabigbig da Tony ken Luz gapu iti pangibubosda ti panawenda a nagbalin nga aktibo iti komunidad ken sumagmamano a charitable organizations-- ngem dida binaybay-an ti pagimbagan dagiti annakda.

Nagturpos ni Abogado Antonio Ramil, wenno iti nalatak a birngasna a "Tony" iti College of Law ti Unibersidad ti Pilipinas. Nagprakpraktisen iti kinaabogasia iti Maui manipud pay idi 1976. Nagturpos met ni Luz iti University of the East, English major ken agtrabaho kas School Home Assistant in the English for Language Learners [ELL] a programa ti Departamento ti Edukasion.

Dagiti Annakda:
Ni Mercedes R<pd>.</pd> How, inauna nga anakda Tony ken Luz, nagturpos iti Unibersidad ti Hawaii- Manoa nga addaan iti bachelors degree iti education idi 1999. Agnaed ni Mercedes, karaman ni Matthew, asawa ken ti aguppat a bulan nga anakda, ni Kekoa iti Sherwood, Arkansas

Mangisuro iti third-grade ni Mercedes iti Abundant Life School nga imaniher ti Sylvan Hills First Baptist Church.

Maikadua ni Aimee Paz R<pd>.</pd> Ramil. Nagturpos iti bachelors degree ti kina-arkitekto iti University of Virginia idi 2000. Nagadal iti maysa a semestre idiay Florence, Italy, pambaranna metten a sinirig dagiti nalatak nga architectural works iti pagilian nga Italia, Espania ken Aleman. Nakikappeng iti Group 70 architectural firm iti Honolulu.

Ni Audree Faith R<pd>.</pd> Simmons ti buridek kadakuada a tallo. Nagadal iti major in Ethnic Studies iti U<pd>.</pd>H<pd>.</pd>-Manoa ken nagturpos idi 2004. Agtrabaho ita kas cashier ti Logo book store iti Honolulu. Nayasawa ken ni Erik "Kai."


Dagiti Dadduma a Parents of the Year
Maysa a programa ken tinawen a marambakan babaen iti panangisponsor ti Philippine Cultural Foundation of Hawaii.

Kuna ni Maggie P<pd>.</pd> Domingo, Presidente, dagitoy a lima a parehas dagiti nagannak ti nagsakripisio ken nagan-anus uray pay adda dagiti pannubok iti agdama a sangsangnguenda, saan ketdi a tubeng dagitoy iti panangbangonda ti natibtibker a pamilia. Inkari dagitoy a nagannak kadagiti annakda ti edukasion tapno magun-od ti arapaap a kina-professional ken agballigida iti masakbayan.


**Dana S. Aloang [Oahu]: Nayasawa ken ni Dios-ti-aluadna Ruperto Aloang iti 34 a tawen. Uppat dagiti annakda: Inawagan ni Dana dagiti annakna kas "4 Treasures."

Ni Rebecca, inauna, nagturpos iti U<pd>.</pd>H<pd>.</pd> [Linguistics] ken agtrabaho iti finance industry;

Elvira ti maikadua, nagturpos iti Platt College iti kina-Computer Graphic Design idiay California ken empleado ita iti benneg ti digital media ;

Maikatlo ni Evelyn. Nagturpos iti Communications idiay Unibersidad ti Hawaii;

ken Erica, iti met lang Unibersidad ti Hawaii ti nagturposanna iti Communications.


**Nick ken Artemia Amian [Oahu]: Nagdenna dagitoy iti 45 a tawen. Ti 
Bunga ti ayan-ayatda:

Arnie Amian Kikkawa, nagturpos idiay U<pd>.</pd>H<pd>.</pd>, iti Biology, Professional 
Diploma in Secondary Science ken masters degree iti Educational 
Administration. Agdama a vice principal iti Farrington High School;

Sixto Sao Amian, II. Nagturpos idiay U<pd>.</pd>H iti Business Adminstration in 
Finance. Iti agdama, maysa a Senior Master Sergeant iti US Air Force;

ken Arlene Amian Nishimura. Nagturpos idiay U<pd>.</pd>H<pd>.</pd> iti BA in French, minor 
in History ken addaan iti master of arts in education [Secondary 
Education] manipud iti University of Phoenix.


**Isaac ken Cornelia Guinto [Oahu]: Babaen iti kinagagetda a nagtrabaho 
a nabuyogan iti sakripisio, naparaburanda iti uppat nga annak:

Cornelia Guinto Cabato, nagturpos idiay University of Hawaii Pacific 
University iti Business Finance ken agtrabaho iti Department of Health 
and Dissabilities of the City and County of Honolulu;

Connie Navarro Guinto, nagturpos idiay University of San Diego iti 
Psychology. Agdama nga agtrabaho iti pediatric cardiology office idinto 
nga agad-adal iti nursing degree iti University of the Pacific;

Ni Joseph Conrad Guinto, nagturpos idiay U<pd>.</pd>H<pd>.</pd> iti Graphic Design ken 
agtrabaho kas Layout Designer para ti Honolulu Advertiser;

ken Christopher Navarro Guinto, nagturpos idiay University of san 
Francisco, maysa a Cum Laude iti Business Finance ken agtrabaho kas bank 
associate iti Bank of America idiay California.


**Tarcela Saligumba ken ti Dios-ti-aluadna Pedro Saligumba, Sr. [Kauai]:

Pedro Saligumba, Jr., nagturpos idiay Oregon Institute of Technology, Mechanical Engineering, agtrabaho iti Kauai Isle Untility Coop;

Tarcela Saligumba Shirota, nagbasa idiay Santa Clara University ken agtrabaho kas dental assistant iti Maui;

Frankie Saligumba, nagbasa idiay U<pd>.</pd>H<pd>.</pd> iti Hilo campus ken agtrabaho iti radar maintenance for Air National Guard idiay Kauai;

Bob Saligumba, nagturpos idiay U<pd>.</pd>H<pd>.</pd> iti Industrial Arts ken agtrabaho kas industrial arts and driver education teacher idiay Waimea High School;

ken Jenny Saligumba Graham, nagturpos idiay Washington State University iti English ken agtrabaho kas Admissions Operations Manager iti eskuala a nagbasaanna.


Dagiti Kameng ti Hurado:
Abelina Shaw, attorney in private practice ken nagserbi kas Chief of Staff ni dati a Mayor Jeremy Harris ti siudad ken county ti Honolulu;

Ni Rep<pd>.</pd> John M<pd>.</pd> Mizuno [State House District 30];

ken Mila Medallion, maysa a social worker, librarian, mannurat ken editor-in-chief ti Fil-Am Courier sipud pay 1993, nagserbi pay kas Director of the State Immigrant Services Center idi administrasion ni 
Gob<pd>.</pd> John Waihee.**

<b>Na-love at first sight ni lino ken ni percy </b>

MAYSA ni Lino Padre kadagiti nagpirma iti kontrata nga inyawis dagiti rekruter ti Hawaiian Sugar Plantation Association [HSPA] tapno mapan mangged iti kaunasan ken kapinyaan ti Hawaii idi 1946. Para ken ni Lino, maysa daytoy a gundaway a dina kayat a palabsen. Karigat ti biag iti Filipinas kadagiti a panawen. Saan ketdi nga inlibak a kayatna met a makita ti isla ti paraiso a kunada-- ken agurnong iti doliar para ti naraniag a masakbayan ti pamiliana.

Ngem Asino ni Lino?
Tubo iti Paing, Bantay, Ilocos Sur ni Lino Padre. Nayanak idi Setiembre 23, 1916. Kas kadagiti immun-una a sakada, rigat ti biag ti makagapu no apay a nagdesision a nagpirma iti kontrata tapno mairaman daytoy a mapan mangged iti Hawaii. Iti kaunasan ken kapinyaan.

Saan laeng a dayta, kayatna a mailung-aw iti rigat ti kasasaad ti pamilia a pinanawanna. Kayatna a maikkan ida iti naranraniag a masakbayan.

Iti S<pd>.</pd>S<pd>.</pd> Maunawili
Naglugan ni Lino iti barko a S<pd>.</pd>S<pd>.</pd> Maunawili manipud iti pantalan ti Salomague, Cabugao, Ilocos Sur a nagrubuatanna. Karamanna a naglugan iti barko dagiti dadduma pay a sakadas kas kada Pepito Ragasa, Pedro Cortez, Silvestre Bagga, George Pacubas, Jorge Felipe, Sesinado Sagayaga, ken adu pay a di nainaganan. Dagiti dadduma, pimmusaydan.

Nakadanon iti Hawaii ti barko a nagluganan dagiti sakadas kalpasan ti nasurok a maysa a bulan a biahe. Apaman a nakadanonda iti Maui, napan innala dagiti panakabagi ti HSPA dagiti sakadas sada naipan iti maysa a kampo.

Umuna a Tedted ti Ling-et
Idi nakaplastar ti grupo ni Lino iti kampo, dagus a naibaonda a napan nagtrabaho iti Hawaii Commercial and Sugar [HC&S]. Agbakkog ken agiduron iti unas ti trabaho ni Lino. Napadasanna pay ti nagmaneho iti trak a mangiduron kadagiti naani a napuoran nga unas iti maysa nga abut sakbay a mailugan dagiti unas a mayallatiw iti kiskisan.

Daytoy ti trabaho ni Lino agingga a nagretiro idi 1978 iti edadna a 62.

Ti Panagawid ni Lino idiay Filipinas
Idi tawen 1962, agtawen idi ni Lino iti 46, nagdesision daytoy a nagawid ken nagbakasion iti Filipinas-- ken tapno agbirok iti asawaenna. Para ken ni Lino, narigat ti agmaymaysa.

Nairana a Semana Santa ti panagawid ni Lino idi nasaripatpatanna ti agtawen iti sangapulo ken siam ken napintas a balasang iti panakimisana iti simbaan. Ti nagan a namaggutok iti pusona, ni Perseveranda "Percy" 
Peria. Iti tawen ni Percy, awan pay iti panunotna wenno saanna man a paginteresan ti agasawa, nangruna iti addan edadna ken uray pay makuna a "hawayano." Kinapudnona, isagsagana ni Percy ti bagina para iti maysa nga awag: kayatna ti sumrek iti kina-madre. 

Adda met ketdi idi sabali a gusto ni Lino nga asawaen, ngem idi nakitana ni Percy, awan duadua para ken ni Lino a ni Percy ti kayat ti pusona. Ni Percy ti kayatna, ngem no kas pagarigan ta di kayat ti balasang, agsubli met laeng iti Hawaii kas batsilyer.

Gaputa nayasawa ti kabsat ni Lino iti anti ni Percy, naikkan daytoy iti gundaway a nagdaton iti balasang. Adda tsansa ni Lino. Inkarigatan ni Percy a liklikan ni Lino, ngem inulit-ulit ni Lino nga ikallaysana ti balasang.

Kadagidi a tiempo, uso ti makuna a "danon." Mapan dumanon ti partido ti lalaki iti balay ti nobia tapno sadiay a matinong ken maurnos ti kasar dagiti agnobio ken agnobia. Paset ti kultura dagiti Ilokano daytoy nga ugali. Ken dakkel met ti impluensia dagiti nagannak kadagiti annakda a babbai no asino ti kayat nga iyasawa dagiti nagannak kadakuada. Kadagiti annak, maysa daytoy a pagrespeto kadagiti nagannak ken masapul a suroten ti pagayatanda nga awan ti adu saludsod.

Natungpal ngarud ti arapaap ni Lino. Nakikallaysa ni Percy ken ni Lino idi Marso 29, 1962. Kalpasan dayta, nagsubli ni Lino idiay Hawaii.

Baro a Lubong, Baro a Biag
Napan ni Percy idiay Hawaii idi Marso 1966. Nagnaed dagiti agkaingungot iti McGerrow Camp a masarakan iti sango ti kiskisan ti asukar iti Puunene. Beinte singko doliar ti pagbayadda iti binulan a renta ti balay. Ti renta, elektrisidad ken bayad ti danum ket naikkaten iti sueldoda.

Immakarda Lino ken Percy iti Alabama camp. Segun ken ni Percy, napalubosanda nga agparti kadagiti dingnguen kas iti baka, baboy ken kalding. Napalubosanda pay nga agtaraken iti baboy, kalding ken manok iti uneg ti inaladanda. Kaaduan dagiti agindeg iti kampo ti agmula iti nadumaduma a natnateng.

Adda met pallot iti kampo. Arigna ti kasla mini-swap meet. Aglako dagiti babbai iti kankanen, natnateng, prutas, ken sabsabali pay a matiendaanan.

Iti kampo, adda Filipino ken Japanese clubhouse. Ditoy ti pakaangayan ti aniaman a klase ti pasken kas iti buniag, birthday ken kasar.

Ni Percy
Stay-home mom ni Percy idi mangrugin a sumrek iti pageskuelaan dagiti annakna. Ket idi mapakapagwaywayasen dagiti annakna a mapan iti eskuela, simrek ni Percy iti trabaho, iti Maui Pine Cannery-- ti crush department. Nagtrabaho pay iti Maui Beach Hotel, Papaya Farm, Kaanapali Beach Hotel ken iti HC&S. Iti HC&S, agtarimaan iti PVC pipes ken naidestino iti installation maintenance department tapno agtarimaan ti straps para iti pagpasayak iti kataltalonan. Nagretiro ni Percy idi 1992.

Nagbalin nga Instrumento da Lino ken Percy Da Lino ken Percy ti nagbalin nga instrumento iti panakaesponsor dagiti kakabsatda a lallaki ken babbai tapno makapanda met iti Hawaii. Dakkel a sakripisio iti biangda nga agasawa gaputa ipatpategda dagiti kakabsatda ken maikkanda iti naranraniag a masakbayanda.

Kaay-ayo da Lino ken Percy ti agbiahe, nangruna idiay Las Vegas. Kanayon a mapanda sadiay kas naugaliandan sakbay a pimmusay ni Lino idi Hulio 17, 1999.

Dagiti Annak
Ni Eddie, inauna, nayasawa ken ni Caroline. Agtrabaho kas mekaniko ti Hertz Rent A Car. Agtrabaho met ni Caroline iti maysa a pagopisinaan.

Ni Rosalie Fernandez, nayasawa ken ni Jeremy. Maysa a nurse ni Rosalie iti Kaiser Permanente. Truck driver ni Jeremy ti mason company.

Linda Fernandez, inaudi, nayasawa ken ni Leslie Fernandez, Agtrabaho iti pagopisinaan ti Hale Makua, Wailuku. Agtrabaho ni Leslie iti Maui County Construction Department.

Ti Balakad ni Percy kadagiti agtutubo: "Agbalin a natudio ken respetaren ti asino man. No adda mangloko kadakayo, adaywan. Saan koma a maisungsong iti bisio kas iti panagsigarilio, panaginum ken panagipauneg iti maipawil a droga."

Para kadagiti nataengan kunana: "Saan nga agsarsarita wenno i-tsismis ti biag ti sabali. No adda agkuna wenno agestoria iti negatibo a banag kontra ti maysa a tao, saanmo nga awaten dayta wenno iwaras iti dadduma. 
Pagtalinaedem dayta naipadamag wenno estoria iti bagim."

Kaay-ayo ni Percy ti agkutingkuting iti uneg ti inaladan ti balayda, agmula kadagiti sabsabong ken natnateng. Kayatna pay ti mangawir kadagiti appokona. Kakayatanna ti agluto iti Filipino food no adda panagtitipon ti pamilia.*





<b>Ania cadi ti pudno a cristiano? (maudi a paset) </b>

Ti terminologia ti Biblia iti addang ti panagbalbaliw a kas iti panangisuko ti bagi ken panangiyawat ti biag ken ni Apo Dios tapnon isu ti agari iti biag ti maysa a tao. Saan a mabalin ti tao ti agbalbaliw no saan a ti Dios ti umuna a mangted iti pammati tapnon makapagpammati ti tao. Ta nalawag ti panagkunana a "no awanak awan ti mabalbalinyo" ken iti libro ti <lbl>Roma 3: 10-18</lbl> " Cas adda a naisurat: Awan ti nalinteg , uray maysa:Awan ti makaawat, awan ti agsapul iti Dios;Simminada amin, nagmaymaysada a nagbalin nga awan kapaypay-anda; Awan agaramid ti naimbag, awan uray coman maysa;Tanem a silulucat ti carabucobda; Cadagiti dildilada nagaramidda ti ulbod. Gita ti ululeg ti adda iti baba dagiti bibigda; Ti ngiwatda adda a napno iti lunod ken pait; Dagiti sacsacada napagsitda a 
mangibuyat iti dara; pannacadadael ken kinadacsanggasat ti adda iti daldalanda. Ket ti dalan ti talna dida naammoan. Awan ti buteng iti Dios ti sangoanan dagiti matmatada."
Masapul nga ammuen no apay nga agbabawika. No ti maysa a tao ket saanna a maamiris a ti panagtakaw ket basol, saan a makapagbabawi. No saanna nga ammo a ti agsarita kadagiti dakes a sao ket basol, saanna a mabalin ti mangipakawan kadagiti nagbasolanna. Daytoy ti kayat nga ipaltiing ti Dios kadagiti pampanunot ti tattao, nga adda koma panagbabawi iti puso ken isip dagiti tattao ken mariknanda koma ti pannakatugkik ti pusoda a dagiti aramidda ket saan a maikanatad iti imatang ti Dios. Ket ti Dios iparangarangna ti kinapudno babaen iti Saona, ti Biblia tapnon maawatantayo no ania ti kayat a sawen ti basol ken maamiristayo no ania a wagas ti biag ti nangayabanna kadatayo.Makitatayo ngarud a ti maysa a tao saan a pudno a makapagKristiano no saan a nakapagbabawi.masapul ti panangbigbig a datayo ket managbasolytayo ket nagkurangtayo iti dayag ti Dios.Awan a pulos ti mapan ken mangsapul kenkuana ta nataytayo a naespirituan ket awan ti pannakabalintayo nga umasideg kenkuana. Ngem kunana ditoy libro ti <lbl>Efeso 2:1-5</lbl> " Ket pinagbiagnacayo, idinto a nataycayon gapu iti panagsalungasing ken basbasol, a nagnaanyo idi naminsan a cas iti ugali daytoy lubong, a cas mayannurot iti panguloen ti pannacabalin ti angin
ti espiritu nga ita agaramid cadagiti annac ti kinasukir; Nga iti tengnga dagitoy;datay met amin idi naminsan, nagbiagtayo cadagiti derderrep ti lasag
tayo a tungpalentay dagiti tarigagay ti lasag ken dagiti pampanunot; ket iti 
nacayanacan, annacnatayo idi iti pungtot, a cas cadagiti sabsabali, Ngem ti Dios idinto a nabacnang iti caasi gapu iti dackel nga ayatna a pinagayatna cadatayo, uray pay nataytayon idi gapu cadagiti basbasoltayo, pinagbiagnatayo a nairanud ken Cristo(gapu iti parabur naisalacancayo).Iti 
daytoy nga eksena kasarsarita ni Apo Dios dagiti nagbalin nga anannak ti Dios. Saanna a sarsaritaen dagitay nagtalinaed a dakes ket agpatinggadanto idiay infierno.Isu a ti Dios isu laeng ti makapagbalbaliw iti tao.ta kas sinaguday ti saona ditoy <lbl>Juan 6:44</lbl> " Awan ti tao a macabalin nga umay caniac, no saan a guyugoyen ni Ama a nangibaon caniac ket isu pangungarecto iti camauduanan nga aldaw."Isu nga ni Dios- Ama ti mangguyugoy ti tao a mapan ken Cristo Jesus. Ket no nabalbaliwanen ti tao ket adda kenkuanan ti gagar nga agserbi iti kauvasan ti Apo. Adda laeng dagiti sumagmamano a gundaway a pannakaitikleb ngem saanen nga agpaut ta dakdakkel ti adda kenka ngem iti adda iti lubong ken aglawlawmo. Ken maysa pay ti pudno nga anak ti Apo ket adda kenkuana ti kankanayon a sisasagana iti aniaman a dumteng a pasamak. Ti pudno a Cristiano magna a kas iti pannagna ni Cristo-Jesus.Agbiag babaen ti pammati ken Apo Jesus a saanen a ti bukodna a wagas no di ket wagas a nadiosan ket saanen a paallukoy pay iti awais ti lubong no di ket sititibker a tumakder babaen iti nalpasnan a pinati.Dakkel a gunggona ti agururay kadagiti makaibtur aginnggana iti panungpalan. Ti agnanayon a biag ti kaiimbagan a sagut ti Ama kadatayo nga annakna. Adda panagibtur ken panagananus iti mabayag.
Kunana ngarud iti Biblia a no sika nabalbaliwankan sika barokan a parsua dagiti naglabas idiam idan ket isuotmo ti kawes ti kinalinteg nga isu ti roba ni Cristo Jesus. Saanen a sika ti mangtimon iti bukodmo a bagi no di ketdi ni Apo Dios ti nagbalin a saranaymo iti aniaman a gannuat ken aramidmo iti biag. Ket no maaramidmo dagitoy, naimbagto ti kapapayam ta isuna ti mangidalan iti biagmo. Ta itattan ta nagbalinkan a anak ti Dios awanen ti makabalin kenka a mamagsina kenkuana ta adda a naisurat iti libro ti <lbl>Roma 8: 35-39</lbl> " Siasino ti mangisinanto cadatayo iti ayat ni Cristo? Tinto langit? Wenno ti rigat? Ti pannakaidadanes? Wenno ti bisin?wenno ti kinalamolamo? Wenno ti peggad? Wenno ti kampilan? Cas adda a naisurat:Gapu kenca mapapataycami iti agmalmalem, maibilangcami a cas cadagiti carcarnero a maipaay iti paguragaan. Saan, no di ket cadagitoy amin
a bambanag, agballigitayo pay a naananay, gapu iti daydiay nagayat cadatayo. Ta diac duaduaen nga uray ni patay, uray ti biag, uray dagiti angel, uray dagiti pagturayan, uray dagiti bambanag nga agdama, uray dagiti bambanag nga umayto, uray ti pannacabalin, uray ti nangato, uray ti nababa,
urau ti aniaman a sabsabali a parsua, didatay mabalin nga isina iti ayat ti Dios nga adda ken Cristo Jesus nga Apotayo."Nalawag ti panagkuna ti biblia nga awan pulos ti makabalin a mangisina kadatayo ken Apo Dios. Ngarud,
protektadotayo iti aniaman a bang nga mangaalukoy kadatayo iti pannakilissing ta adda nabilbileg nga Ima nga mangakkal kadatayo ket isu ti agnanayon a mangisalakan kadatayo iti naespirituan a bakal ken pannakigubat itoy a biag. Isuna ti mismo a salaknibtayo ket ditayto madangran ta isuna ti pamarang ken kankanayon nga adda iti sibaytayo. Isu nga addatayo iti nasalindeg a lugar.No la ketdi agtalinaedtayo nga agtulnog kadagiti amin a kayatna nga aramidentayo. Ta naayabantayo a kas embahadorna ket datayo ti mangirepresentar kenkuana ditoy rabaw ti daga. 
Ti pudno a Cristiano natanang a mangngeddeng ken umuna a birokenna ti panagayatan ti Apo babaen ti panagkarkararag. Masapultayo ti agkikinnararag. Daytoy ket bilin ti Dios nga agkikinnararag koma ti maysa ken maysa kadatayo. Ta dakkel ti maaramidan ti kararag no ti Dios a pagserserbiantayo ket ikkanna ti pannakabalin ti kararagtayo tapno masungbatan iti apaghusto a masapul ti agkarkarag. Laglagipaentayo koma a saan nga amin a kayattayo ket ited ti Apo. Ti itedna a piho ket ti masapulmo saan a ti kayatmo.Ta ammona ti kaimbagan kenka.Adu pay dagiti pammaneknek iti pudno a Cristiano ngem dagitoy ti pagbasaran nga umuna no ania ti pudno a Cristiano.No adda libtaw ditoy, dakayon ti mangananay ta awan met naananay a tao. Isuâ€™t gapuna nga adda koma pinagkaykaysa iti pampanunot ken aramid tapnon maayayo ti Apo. Ta gustuenna a makita ti painagmaymaysa dagiti tattaona, nangnangruna ta umasideg ti yaayna, ket masapul ti panagsagana ta di met ammo ti yaay ti anak ti tao. Sika gayyem nakasaganaka kadin?#


































<b>Saga dagiti sakadas </b>

"Saga wenno nangayed a pakasaritaan dagiti Sakadas gapu iti nagapuananda"

ITI edad a 85, nasidap pay laeng iti panunot ni Alejandro Bonilla daydi $4 a doliar a sueldona iti inaldaw a panagtrabahona iti kataltalonan. Kuna ni Bonilla a kanayon nga agpaw-it idiay Filipinas no maawatna ti sueldona. Napasamak dayta, innem a pulo a tawenen ti napalabas.

Kas met ken ni Bonilla, di pay nalipatan ni Cipriano Erice, agtawen iti 81, daydi panakiay-ayam ti grupona iti baseball kontra kadagiti sabsabali a baseball teams iti plantasion. Kuna ni Erice a dumayo pay ti grupona a mapan agay-ayam iti baseball idiay Ewa agingga iti Waipahu.

Iti biang ni Leonides Ramones, nasin-aw pay laeng kenkuana daydi agsangapulo ket pito nga aldaw a panagbiahena iti S<pd>.</pd>S<pd>.</pd> Maunawili manipud iti Filipinas nga agturong idiay Hawaii. Kunana, daydi a panagbiahena ti nangbalbaliw ti biagna iti agnanayon.

"Naggapuak iti marigrigat a pamilia ken napanak iti Hawaii tapno mangged ken maaddaan iti naraniag a masakbayan," linagip ni Ramones, agtawen iti 80.

Karaman dagitoy tallo a lallaki iti ngan-ngani 40 a nabatbati pay a Sakadas iti Waialua. Isuda ti "The Living Legends."

Naawis dagitoy a Sakadas tapno agtrabaho kadagiti plantasion iti kaunasan ti Hawaii iti nagbaetan ti tawen 1906 ken 1946.

Agpapada da Bonilla, Erice ken Ramones a napan iti Hawaii idi 1946 ken nagtrabaho iti Waialua Sugar Company, dati a Waialua Agricultural Company iti ngan-ngani 40 a tawen. Nagretiro dagitoy idi 1980s sakbay nga agserra ti kiskisan idi tawen 1996.

Naipaayan ti pammigbig dagiti Waialua Sakadas, a kaaduan kadakuada ti agtawenen iti 80.


Ti Tarigagay ken Ling-et ti Maysa a Sakada

ALEJANDRO BONILLA
Iggem ni Alejandro Bonilla ti kayo a bislak, naannad ti aksaw dagiti sakana a nagna iti katapokan a kalsada nga agturong iti daan a kiskisan ti Waialua Sugar Company a pagtrabahuanna. Napasamak dayta, innem a dekadan ti napalabas.

No dadduma, aglinong ni Bonilla kadagiti narukbos a bulong ti kayo nga agturong iti trabaho, sabali laeng ti pasdek a paglingonanna iti pagtataripnonganda a trabahador nga opisina ti kiskisan. Kadagidi nga aldaw, mangibaon ti kompania iti trak a mapan agilugan kadagiti trabahador tapno maidissaagda iti kampo ti plantasion ken maisublida met laeng iti opisina tapno sadiay nga ammuenda ti sumaruno a destinasionda.

Iti panangmingming ni Bonilla ti lugar, ti landmark ti smokestack, adda dita ti natayag a torre iti lugar ti kiskisan-- dita a lugar no kasano a binalbaliw ti Waialua Sugar Company ti panagbiagna. Inestoriana ti kapadasanna dita.

"Dakkel ti pakasaritaan ti Waialua Sugar Company iti biagko," kuna ni Bonilla. "Mabalin a kunak, daytoy ti pondasion, kas iti kongkreto, solido a kongkreto iti biagko."

Nagsennaay ken immanges iti nauneg, inladawan ni Bonilla no kasano a pinanawanna ti ili a nakayanakanna kas maysa nga agtutubo a mangsapul ti naimbag a gasat ti biag iti gangannaet a lugar

Sakripisio ti Makagapu No Apay a Pinanawan ni Bonilla ti Asawa ken AnaknaIti edad a 25, pinanawan ni Bonilla ti barrio ken ilina a San Nicolas, Ilocos Norte. Insakripisiona a pinanawan ti ubing nga asawa ken anakna, karaman ti ina ken kabsatna a babai.

"Idi panawak ti barriomi, kuna ni lolangko, ti naudi a balikasna kaniak: 'Anakko, mabalin a dikanton makita,'" linagip ni Bonilla. Saan nga ipagarup ni Bonilla a daydi a balikas ti lolana ket pimmudno-- ta immabot pay iti sangapulo a tawen iti Hawaii sakbay a nagawid tapno makita ken kailiwna ti pamiliana.

Narigat a desision ti pumanaw, ngem mamati ni Bonilla a masapul nga aramidenna dayta tapno makatulong a mangilung-aw iti rigat ti pamiliana.


Taldiap
Idi Pebrero 28, 1946, situtured a nagturong ni Bonilla iti pier ti Salumague, Cabugao, Ilocos Sur, no sadino a dita ti nagrubbuatan ken nakailugananna iti barko a S<pd>.</pd>S<pd>.</pd> Maunawili. Iti dayta met la a tawen, karaman ni Bonilla kadagiti makuna a maudi a bansada ti 6,000 nga Ilocano sakada manipud iti Filipinas nga agturong idiay Hawaii babaen iti panangrekrut ti Hawaiian Planters Association kadakuada.

Immabot ti biahe ti barko a naglayag iti taaw ti Pasipiko iti nakurang a makabulan sakbay a nakadanon iti Hawaii. Nakadanon ti barko iti pantalan ti Honolulu idi March 16, 1946.

"Ket dayta, naidestinoak iti Waialua Sugar Company," kuna ni Bonilla.


Narugit a Trabaho
Adda sulsulpeng ken diperensia ti lapayag ni Bonilla, gapu iti daytoy, agsarita daytoy iti napigsa tapno maawatan ken mailadawanna no ania ti trabahona idi. Awaganda iti "concrete products man," ti umuna a trabaho ni Bonilla iti plantasion.

"Narugit, narugit a trabaho. Ken nadagsen para iti bagi," kuna ni Bonilla.

Maysa ni Bonilla a nairaman iti grupo dagiti lallaki nga agbatil iti semento ken agaramid iti 'concrete flumes' a maaramat a pagpasayak iti kaunasan. Paset ti makuna a flumes ket agdagsen iti 400 agingga iti 600 a pulgada.

Inako ni Bonilla a dina mabagkat ti flumes gapu iti kadagsenda. Ngem ina-ayna ti bagina ta agsueldo laeng iti 40 agingga iti 50 cents iti tunggal oras.

"Ngem nupay kasta, maka-urnongak met iti $4 wenno nasursurok pay ket dagusko nga ipaw-it dayta iti pamiliak," immisem ni Bonilla. "Kayatko ti agurnong ti ad-adu pay a doliar. Naragsakak nga agkuna ta dayta ti gapuna a napanak iti Hawaii."


Nabalitokan a Tawen
Iti Waialua ti pagnaedan ni Bonilla iti agdama, ngem nakikallaysa iti sabali idi 1971 kalpasan a pimmusay ti immuna nga asawana. Dua ti appokona ken innem ti appokona iti tuod manipud iti anakna a lalaki iti immuna nga asawana.

Kalpasan iti agarup ngan-ngani 40 a tawen a serbisiona iti kompania, nagretiro ni Bonilla idi Disiembre 31, 1982. Intuloyna ti high school degree ken general building license.

Iti agdama, natalged ken addan iti seguridad ti masakbayan ni Bonilla. Kaay-ayona man ketdi ti agmula, agkarpintero, ken agbiahe iti ruar ti Hawaii.


Ni CIPRIANO ERICE
Para ken ni Cipriano Erice, naragsak a nangiburay ti pakasaritaanna iti plantasion a kas iti maris ti aruatenna-- blue jacket nga inasmanganna iti puraw a T-shirt, brown pants, grayish Velcro sneakers ken light blue baseball cap.

Narimat dagiti mata daytoy agtawen iti 81. Linagipna ti biagna iti plantasion kas maysa nga agtutubo. Agay-ayam idi iti baseball kalpasan ti napaut a trabaho, agbuya iti Filipino movies iti pagsinean ti karrubana ken mapan agbuya iti parada ti fiesta.

"Naragsak ti biag," kuna daytoy narapis a Sakada ti Waialua. 
Iti edad a 21, napan ni Erice idiay Hawaii idi 1946. Kas met kadagiti dadduma, pinanawanna ti ili a naggapuanna. Tubo ti siudad ti Laoag ni Erice, ken napan iti Hawaii tapno danonenna ti kabsatna nga adda idin iti isla.

"Adu ti madamdamagko maipanggep iti Hawaii, dagiti nasayaat a bambanag...napanak tapno agurnong iti doliar, ken gaputa nangato ti balor ti doliar iti Filipinas dagidi a panawen," kuna ni Erice. "Isu't gapuna a nagdesisionak a napan iti Hawaii tapno agurnong iti doliar."

Grass cutter ti immuna a trabaho ni Erice iti Waialua Sugar Company. Idi agangay, nagbalin a tractor operator, kalpasanna, welder.

"Arigko ti kasla umang nga agakar-akar iti trabaho tapno laeng makaurnong iti ad-adu a kuarta.

Aniaman nga adda a posision, sapulen latta ti bagi ti trabaho. "Narigat ti kasasaad iti plantasion idi," kuna ni Erice. "Agtrabaho a nasayaat tapno alisto dumakkel dagiti unas. No dadakkeldan, kuartan, kunam!"


Pau Hana Fun wenno Ragragsak Kalpasan ti Trabaho
Nagay-ayam met Erice uray pay narigat ti trabahona. "Kalpasan ti trabaho, pau hana, agay-ayamak iti baseball ken dadduma pay nga isports," kunana.

Nangbukel ti kompania ti asukar kadagiti nagduduma nga sports leagues nga agpaay para kadagiti trabahador tapno mailiwliwagda ti kinaliday ken ditoy a mapili dagiti makilaban wenno makisalip iti sabali a komunidad ken grupo nga adda iti plantasion-- kas iti Ewa ken Waipahu," linagip ni Erice.

Napataud ken nabukel dagitoy nga ay-ayam ta naliday ti biag iti plantasion. Aktibo a player ni Erice iti volleyball ken basketball. Amateur boxer pay.

"Kalpasan ti walo nga oras a trabaho, agdiretsoak iti gym tapno agensayo," kuna ni Erice. "Dayta ti biagko." Paggaayatna pay ti agbuya iti Filipino movies, nangruna iti Tagalog.

"Kaaduan kadakami ti Ilocano, ngem maawatanmi met bassit ti Tagalog," immisem, "Kaay-ayomi ti agbuya iti pelikula.

Dakkel pay a paset iti biag dagitoy a trabahador ti musika. Agtokar dagitoy a musikero kadagiti traditional a Filipino songs iti panagtitipon, iti buniag ken kasar.

"Mariknam ti biag ken pudno nga anag iti kina-Filipinom no adda makitam idi a Filipino nga agtokar," kuna ni Erice. "Adda bukodmi a banda idi." Miembro iti string band ni Erice.

Kas kadagiti dadduma a tradisional a pasken, nalatak met ti Filipino Fiesta idi. Masansan nga agbayag ti panakarambakna. Maipabuya ti cultural shows, karamanen ti parada ken carnival iti parke.


Awanen ti Gundawayna a Makipulapol iti Komunidad
Tallo dagiti annak ni Erice ken dua ti appona. Nagretiro iti Waialua Sugar Company idi tartaraudi ti tawen 1980s.

Maysa kadagiti umuna a banag a kaay-ayo nga aramiden ni Erice isu ti panagtrabahona idi iti camaraderie, kaduana dagiti padana a sakadas. "Awanen ti gundawayko dagidi nga aramid. Naragsak ngamin," impudno ni Erice. Ngem kas iti ub-ubing a kabsatna, alisto a nasursuro ni Erice ti baro a biagna iti Hawaii. "Daytoy ti pagpintasanna no nagretirokan, saankan nga agriing a masapa iti binigat. Saanmon a panunoten ti agtrabaho," nagkatawa.

Aktibo ken nasalun-at pay-- posible a makagapu iti panagduyosna kadagiti ay-ayam idi kabanbanuaganna. Kaay-ayona unay ti agbiahe, maysa kadagiti paboritona a napanan ken nagpasiaran ket ti Las Vegas.

Ngem para ken ni Erice, saanna nga isukat ti pakasaritaan ti biagna iti Waialua.


Ni LEONIDES RAMONES
Saan a malipatan ni Leonides Ramones ti four-digit identification number a naited kenkuana-- ti numero iti IDna ket aldaw a panakayanakna. Dagiti agtagikua kadagitoy a numero ket maawagan iti "bango number."

No pagsaludsodan ni Ramones, dagus nga isungbatna ti "7457." 
"No addaak iti maysa a lugar, imbes nga awaganda iti naganko, saan, awagandak ketdi iti numerok," kuna ni Ramones, agtawen iti 80. Maaramat pay ti numero kas credit card iti plantation store.

Adu dagiti di malipatan a padas ni Ramones iti plantasion. Malagipna ti plantation homes, adda iti ruar ti kasilyas ken ti banyo nga addaan iti dibision- maysa para kadagiti lallalaki ken iti bangir, para kadagiti babbai. No kalpasan ti trabaho, mapan makidayo ni Ramones a makisala iti downtown Honolulu.

"Makitam dagiti nakalinia a ka-Filipinoan a mapan maki-ballroom iti Beretania ken King Streets-- ditoy ti masansan a pagturongan ken pagguummongan dagiti Filipinos," kuna ni Ramones. "...Iti panunotko, kasta ti ugalitayo a Filipino a kasla awan ti aniamanna a mangipadawat ti nagbannogan a kuarta."


Naraniag a Masakbayan
Tubo ti Bacarra, Ilocos Norte ni Ramones. Adda iti serbisio iti babaen ti United States of America Filipino Infantry of the Philippines. Ngem nagikkat iti serbisio idi 1945. Maysa a tawen kalpasanna, iti edadna a 20, nadamagna ti kaadda ti grupo ti Hawaiian Sugar Planters Association nga agaw-awis kadagiti trabahador a mapan agtrabaho idiay Hawaii.

"Nagutigotak ken nagpirmaak iti kontrata para iti tallo a tawen," inlawlawag ni Ramones.

Fourth-grade education ken saanna nga ammo ti agsao iti ingles idi pinanawan ni Ramones ti Filipinas, ngem ammo ni Ramones a mayadaptarna ti bagina iti baro a lubong a papananna. Ket kas kadagiti dadduma a nagtarigagay a napan iti Hawaii sakbay iti ipapanna, inabot iti sangapulo ket pito nga aldaw ti biahe ti barko a S<pd>.</pd>S<pd>.</pd> Maunawili a naglugananna manipud iti Filipinas a nagturong idiay Hawaii.

"Naggapuak iti marigrigat a pamilia ken napanak idiay Hawaii para iti naranraniag a masakbayan," kunana.


Sakripisio
Iti Waialua Agricultural Co<pd>.</pd>, dagus a naidestino ni Ramones iti kataltalonan. Ti trabahona- grass cutter iti nagbabaetan ti nakalinia nga unas. Agputed ken agilugan iti unas iti wagons nga agturong iti kiskisan tapno maproseso nga agbalin nga asukar.

"Narigat ti trabaho, ngem masapul nga agsakripisio para iti trabaho gaputa dayta ngarud ti rason no apay a napanak iti Hawaii. Ammok idin a narigat ti trabaho," kuna ni Ramones.

Manipud iti production work, nayallatiw ni Ramones iti sabali a departamento tapno aramidenna ti leaf ken soil sampling ken rukodenna ti panagdakkel dagiti unas. Di nagbayag, nayallatiw manen iti Wahiawa resorvoir tapno iwanwanna ti panakaidanon ti minil-milion a galon ti danum a pagpasayak iti kaunasan. Naital-o kas section irrigation supervisor, kitaenna ti pagsayaatan dagiti local ken nonlocal a mangmangged.

Iti ngan-ngani 40 a tawen iti serbisio, nagretiro ni Ramones idi 1985 iti tawenna a 58.


Balligi ti Maysa, Balligi ti Pamilia
Maysa a ladawan ti daan a Waialua Sugar Mill ti nakabitin iti pagtaengan ni Ramones, mangipalagip no kasano ti kaadayo ti nagtengna kalpasan iti innem a pulo a tawen ti napalabas.

"No ania ti adda kaniak, pagyamanak unay," kuna ni Ramones. "Ti nasken, balligi ti nagun-odko ken ti pamiliak. Awan ti pagbabaywak. Agbalin koma a napudno, agtrabaho a nasayaat ken natudio. Dayta. Para kaniak, agballigi ti amin a tao iti biag manipud iti kinapudno ken kinasaldet a panagtrabaho," inggibus ni Ramones.
___________________________________

Dagiti Dadduma a Sakadas a "Living Legends"





































<b>Turrayogan </b>


" Ti pannakaikari ket agdepende iti tao no kayatna ti sumrek iti ruangan a nakalukat. No nakalukat ti ruangan a maipaay iti baro a bigat, kayatna a sawen ket amin a mayat ken awan ti pilpiyenna ket maikari a sumrek.Ti aramiden, luktan iti ruanagan ti puso ken awaten iti naidiaya a kari ket rekpan ti ruangan iti malikudan nga isu ti nangirubo iti peggad_adda baro a bannawag iti biag." Lakay Pinong


Iti maysa a makanawan a masikigan ti karayan Antong, adda maysa a bassit a sangbay a pagtapuakan iti nabiag nga ubbog. Dayta a karayan ken sangbay, pagduyosan a pakpikpiknikan dagiti babaro ken babbalasang .

Agarup 12 a tawen ti napalabas, iti dayta a sangbay, Oktobre 1, ti mabilang , mangrugin a lumamiisen ti tiempo. Da Akin ken Liza, sinangalda ti ayan-ayatda iti dayta a lugar.Iti dayta nabiag nga ubbog nga agtaptapuak, nangikabilda ti Turrayogan. Pisi a bolo a ti puonna ket naikalang diay ubbog ket ti murdongna ket naibatog ti maysa a daga a namaga nga awan iti ruotna.Nangikabilda iti asumbangir a poste ken innikanda ti mangtapaya diay Turayyogan. Ni Akin, inkabilna iti poste nga akinkanawan ket ni Liza ti makinkatigid met.Sanga ti madrikakaw iti imposte ni Akin ket sanga met ti ipil ni Liza.Ginalutanda iti lanut a nito tapno nabaked.Nakitada iti naanayas a panagayus ti danum diay Turrayogan nga inkabilda ket nakitad met a kasla rimaniag ti itsurana diay daga a napadanuman.

Ni Akin iti immuna a nangburak ti ulimek:

" Saksi ta iti aglawlaw Liza, a manipud ita, daytoy a daga nakaibatogan daytoy Turrayogan a sinangalta ket saan a madadael ket agtultuloy, ken no adda a kanayon nakaikalang iti dayta a nabiag nga ubbog; di bumurong agtubo iti biag nga adda dita.Ania man ti mapasamak, bagyo wenno didigra iti umay, agtalinaedakto a napundo kenka; sika iti umona ken maudi a babae ti biagko."

Iti dayta a nanggeg ni Liza, saan a nagtagari. Pinerrengna ti napigket ni Akin. Inininutna nga inyasideg ti bibigna iti bibig ni Akin. Nagdinnektda: Bibig iti bibig; nalailo ken nalamuyot; napaut ken awan tubeng; kangrunaanna , naibalkot iti pudno nga ayat_ayat nga awan iti laokna a derrep.Nagaariangga dagiti tumatayab, ket dida a napuotan a nasabuagan ti bagida iti danum datay inaramidda turrayogan.

Kalpasan iti dayta a tawtawen a napalabas, adtoy ni Akin a nangbisita iti dayta a lugar. Awanen 'tay Turrayogan, no di ket datay laeng akinkanawan a madrikakaw iti adda a nakatakder. Awanen datay ipil ken datay pisi a bolo.Datay daga a nakibatogan datay murdong ti Turrayogan, nagbalin nga aragaag, ngem datay puon ti ubbog; nabiag ket naragsak pay laeng nga agtaptapuak. Nagwingiwing ken nagsennaay laeng ni Akin, awan pulos iti naisawangna a sao, no di ket nauneg a panaganges.

Agalas kuwatron ti malem idi dumagas ni Akin diay balayda Liza.Nakitana ni Ina Sela,(nanang ni Liza) nga adda diay sirok ti kaimito a nakatugaw diay ballitang, nga adda diay kinkanawan a sikagan a sangwanan ti balkonda.Kas iti dati nga araramiden ni Ina Sela no agbisita ni Akin, iggemna latta iti papel ken lapis. Agsumsumada ken agararamid ti tayaanna numero iti hueteng.Makita ni Akin nga awan ti nagbalbaliwan ti balayda Liza. Bungalow type a naalikmutan ti hollow blocks iti didingna a di paya laeng napalitadaan. Kasta met ti tawana a naarmid laeng iti yero.Uray sangapulo a yarda iti baet a nagtatakderan ni Akin, madalwna latta nga imres ti bagi ni Ina Sela, ken ti buokna ket puraw aminen.Nagininayad nga immasideg ni Akin ket saan a nadnadlaw ni Ina Sela.

" Ehm.., naimbag a malemmo Ina Sela!"

Bigla nga intangwa ni Ina Sela ti rupana.

" A,,,Akin, sika ka kadi dayta...!"

" Wen, Ina Sela, kumusta kayon?" 

Kalpasanna, inyawatna ni Akin ti sangabay-on a grocery
.
"Pasalubong ko kadakayo dayta Ina Sela."

" A,,,Akin barok, pakawannennak iti adu a basolko, lalona iti panangamammisko idi kenka no umayka bumisita."

Nalagip ni Akin a no bisitaenna ni Liza ket no ni Ina Sela iti mangsango kenkuan ket pagsasawanna.Nalagipna datay natadem a sao ni Ina Sela kenkuana:

" Ay Akin barok, saanka a maikari ken Liza nga annakko,ti kayatko a mangasawa kenkuana ket datay addaan kaya iti biag, mangipaay kenkuana iti nam-ay ken kasta met kaniak nga Inana, ta naumaakon iti kastoy a panagbiag . No kas kenka laeng iti pagtungpalan daytoy balasangko awan lat' ammok!. Ti kayatko kenkuana ket datay Anak ni Isko dita ili a baknang, maawatam...?"No apay a kasta ti naisao ni Ina Sela. Saanna a kayat a maitulad ken datay inauna nga annakna babae a kakaasi a ti naasawana ket bartek. Datay manen maikadua, isu met laeng. Isu nga ni Liza laengen ti namnamana lalona isuna ket balon . Isu nga inkagumaanda met napagadal ni Liza iti kinamaestra nga isu iti kinagraduaran ni Akin, iti maysa nga Agriculutural College a kukua iti gobyerno.Naipasana met ti Teachers Board.Saan met a nakaisuro ta no agaplikar, masulpda met ti pasuksok, wenno bagina iti kasukatna, Isu a nakiraraep ken nakigapgapas laengen.

No man pay nasakit idi dayta a Sao ni Ina Sela kenkuan, ket pudno met.Nagininnayad nga immasideg ni Akin ken ni Ina Sela, impatongna a siaannad ti makanawan nga imana iti makanawan nga abaga ken ni Ina Sela; siiisem a nagsao:

" Ina Sela, awan ti basolyo kaniak. Pudno amin dagiti sinaoyo. Dagita ket naglabasdan. No apay nga addaak ita? Wen, ta umayko iyeg ti nasayaat a bungana datay saoyo kaniak. Saanko nga innala a madi no di ket karit_karit a nangitunda kaniak tapno lukatanna iti matak ti kinapudno. Kinapudnona Ina Sela, dakkel iti naitulongna dagidi a saoyo kaniak tapno maragpatko ti balligi. Adtoyak ita tapno kayatko met a ramananyo.Yanna kadi ni Liza,Ina?"

Agamalmalanga ni Ina Sela a mangkitkita ken Akin. Natukmem wenno awan sumngaw a saona.Intudona laengen diay likud ti balayda.

Nanglikaw ni Akin a napan diay likudan ti balay. Adda ni Akin iti makinkatigid a nga igid a ruar ti kusina a sumango ti pagbilagan iti irik. Saan a nagpdlaw ni Akin, binuybuyana nga immuna ni Liza iti sumagmamano a minuto.Nakitana ni Liza a madama nga akakasenna dagitay imbilagna nga irik a nalabit a kurang wenno sumurok a dua a kaban.Awanen datay pagat- siket a buokna maibagay koma itay' 5 a kadapan 3 a pulgada a tayagna.Ta dua laeng a pulgada iti baetda. Kasta met datay raniag ti ken nalamuyot a rupana, ken iti panagkitana ket kasla metten agtawen iti naladaw a kuwarenta, idinto nga adda pay laeng isu iti nasapa a trenta, ta dua laeng met a tawen ti baetda. Iti panangkarkula ni Akin ket kinnan iti init. Imres metten datay bagina nga kailiwna idi nga arakupen no mapanna bisitaen.Saanna a masinunoo ti maris ti kudilna ta naka long sleeve met nga agakakas. 

Nagininayad nga immasideg ni Akin diay likudan, banag saan met napupuotan ni Liza.

"Ehmm..,. mabalin kadi ti tumulong?"

Nakigtot ni Liza a nakanggeg dayta sao ket bigla a nagpusipos a simmango.

"A....kin! Sika kadi dayta?"

"Wen dunggo, siak..!"

Iti dayta nanggeg ni Liza, sao a dunggo. Ni laeng Akin iti nakanggegan dayta. Ta uray pay daydi pimmusayen nga asawana ket awan ti kasta a nanggegna.

Medyo umalumiim ni Liza ken Akin. Nagsanud iti dua nga addang. 

" 'Niat araramidem ditoy?"

"Umayka tulongan." insungbat ni Akin, sabayna metten nga inurnong dagitay irik ken inkbilna diay sako.

Kasta unay ti siddaaw ni Liza.

" A....Akin, por dyos, saan a maibagay kenka daytoy a trabaho.! Bay-amon ta siak ti mangituloy!"

Ngem kasla tuleng ni Akin. Inagawaanna ketdi nga inakas, rineppetna diay ngiwat ti sako a nangikabilanna iti irik. Binaggatna sinaggaysa nga impan diay bassit a kamarin nga adda diay kinkanigid a sikigan ti pagbilagan.Uray la nagkalengetan ni Akin

Kasla saan mamati ni Liza ken kasla agtagtagainep iti marikriknana.

Uray mabain koma ni Liza, inawisna ni Akin nga umunegda diay balayda. Idiayen ruangan ti kusina iti simrekanda.Kabisado ni Akin ti uneg ti kusinada Liza, ta sadiay it 
 	





















<b>Dika agtakaw </b>

"Dimo takawen ti ragsak ken namnama a maipaay iti padam a tao, iti kanito nga aramidem iti kasta; apitemto met laeng a di masasaan!"


Agalas kuwatron iti malem ti Biyarnes idi sumangpetk iti Honolulu, International Airport.Isu iti umona nga stop overko nga agawid idiay Pinas.4 nga orasko nga agura kalpasanna, aglunak met laeng ngem sabalin nga eroplanao ngem isu met laeng a Continental Airlines. 8 nga orasko a nagbiahe manipud Houston.(IAH) Saanak koma pay nga agawid ta urayek koma inton kalgaw tapno adadu ti maalak a bakasyon. Ngem adda met bilin ni Tatangko a masapul nga agawidak ita nga Octobre ta adda kano nasisita nga ibagana.Ammok nga agngangabiten ken patay gapu iti sakitna a prostate cancer.Imbagak ken inlawlawagko ken bossko idiay uma ti kasasaad ni Tatangko, pagyamanak ta naawatanna ket inikkannak ti 15 days a bakasyon.

Adda ni Freddie iti lobby a mangururay kaniak.Ni Freddie Pukpukis ti pudno a naganna, isu ti kaayanayat ni Maribel Laveja: maysa a Pinay nga ilokna; Maestra ti Kinder ditoy Honolulu; agtawen ti 26, agtayag ti 5 kadapan ken 1 a pulgada. Petite lady kunadansa iti inglis! Saanko pay a nakitkita isuna uray la koma no retrato.

Naamammok ni Maribel babaen ditoy ay<pd>.</pd>com. Naminsan nga adda inkabilko met a sinan daniw idiay panaitna ta agsursuroak met ngarud, medyo nakursonadaannansa ket kiniddawna no mabalin a maamammonak.Imbagana ti emailna no interesadoak.Uray no mabainak koma,(ta managbabainak ket)inturturedko iti nagemail kenkuana; isu daydin ti kanito a nagamammokami ken nagsinnukatkami iti kapanunotan.

Talaga nga awan ti ammok nga adda boy friendna, ta no ag email kaniak, awan met ti ibagbagana ngem, siak met datay salsaludsudenna no adda kanon dunggok. Awan pay ti dunggok ngem adu ti mangdungdunggo kaniak a gagayyem ken kakabsat, agraman da lelangko iti agsumbangir, kunkunak met laeng kenkuana.Sigun ti maawatak kadagiti emailna, agbirbirok iti mangdunggo kaniana.Isu met datay nakunak, a no adda la ket pannakaikari iti kas kaniak a taga aw away, a ket
pakaidayawak.Mayat piman ti sungbatna, ket kunana a sigagagar a makakita kaniak iti personal. Inladawak kenkuana iti langak.28 anyos, agtayag ti 5'5 ken agdagsen ti 135 a libra. Datay medyo met talimpudawen a maris ti kudilko, a ket nakset ta kinnan met ti init gapu iti trabaho.Medyo adda pannaka ar-arngik ken Jose Rizal, kunak kenkuana nga inyangangaw! Saanna met a patien kano a paksetak(nangisit). Kunak a no agbakasyonak idiay Pinas ket mabalin a dumalanak dita Hawaii uray apagbiit laeng a tiempo tapno makitam a pudno daytoy sasaoek. Palalo met ti gagarna, ket kunana nga anytime, basta ipakaammok tapno ammona ti aramidenna.

Kadagiti panagin inni mailme, awan met ti nalawag a dakami ket nakkinaawatan, ngem maysa pay laeng a nasinged a pagayam.Ti saan a napakpakadaan, na access sa ni Freddie ti emailna ket nabasana.Sadiayna a naammuan daytoy numo. Nagemail kaniak ket inyam ammona ti bagina nga isu ti kaayanayat ni Maribel; agdua a tawendan kano.A no mabalin, kayatnak a kasarita iti telepono wenno personal, ta gapu kano iti pannakaamammok ken Maribel, isu ti nangrugyan ti panaglamiis iti relasyonshipda.Isu a daytoy a panagawidko, ni Freddie ti tinulagkon a kasaok imbes koma ni Maribel.



Walo nga oras iti biahe. Iti lobby, nakatakder ni Freddie nga agur uray idi rumuarkami a pasahero manipud eroplano.Adda placardna nga a welkam IPE! Naka T Shirt ti nakusnaw a blue nga adda tatakna ti sango a Hawaii Paradise. Padak a nakapantalon ti Maong nga Ulep Asul. Medyo agkataytayagan kami, ngem nalabit a medyo nabagbagi isuna.Sigun ti intedna kaniak nga impormasyon ket agkataeban kami. Siak ti immasideg kenkuana. Inyawatko ti makanawan nga Imak.

" Hi, Freddie, Siak ni Ipe(Felipe Sakbaten Jr<pd>.</pd>) kumosta!"

Innalawatna met ti imak.

"Mayat Ipe, nasayaat ta nakadanonka a nakaradkad. Welkamka ditoy Honolulu!"

Inyawisna a rumuar kami ta mapankami iti maysa restaurant nga asideg ditoy airport ken tapno makapagtangkami a nasayaat.Kunak met nga uray saanen ta 4 la nga orasko ditoy, ta urayen mi datay Eroplano a boeng 747 nga isu ti paglugananmi via Guam to Pinas.Insuhestionko nga agpaingkami laengen ditoy lobby nga ayan ti bakante. Pagsayaatann ta adda met nakitami a suli ti lobby a nagpaingan nga isu ti nagsaritaanmi.

Naammuak no kasano a nagayyemda ken Maribel agraman dagiti planoda.A kalpasan ti dua tawen a panagsaganada, isunto ti panagkayyametda.

Kunana a kaniak:

"Ipe, sapay koma ta maawatannak.Inaywanak ken tinarakenko ni Maribel babaen ti napudno a panagayat, Diakto pulos a gamden nga isukat.Ayatek ken isunto laeng iti ipangpangrunak. Isu ti gapuna, nga insaganak a nalaing ti usarenmi sakbay nga agkallaysa kami. Isu dawatek kenka, saanmo koma a gamden a tagikuaen ni Maribel ta addan nakaigalutanna; awan sabali no di siak."

Minatmatak ni Freddie ket nagasaoak:

"Umona Freddie, dakkel ti pagyamanak ken pakaidayawak daytoy panagkitata.Daytoy a panagsaritata ket saritaan ti pudno a lallaki.Maikadua, appresyarek ta saanka a nagtaktak a makipagkita kaniak.

Raemek dagiti planoyo. Ipasiguradok kenka nga awan ti panggepko a mangrakrak ti binangonyo a realationshipyo ken Maribel ken kasta met ti plano a mangbangon iti maysa a pamilya.Saanak nga agduadua; napudnoka ken Maribel a dimonto pulos isukat isuna iti sabali.Tamedanka iti kasta.

Ngem daytoy man ti maibagak Freddie, sapay koma ta saanmo sintiren wenno sakiten dayta nakemmo.Yantangay ket saan pay met laeng a nasilyoan dayta pamilya a bangonenyo, ta awan pay met laeng ti pinermaanyo a papel a dakayo ket maymaysan.Apay awan ngata iti kalintegak a mangibaga daytoy karirikna agraman planok ken Maribel? Saan siak ti agdisisyon wenno mangrakrak dayta planom a nasayaat a para kadakayo dua ken Maribel, no di ket karbengak nga idiaya kenkuana. No awatenna, agymanak; ket no saanna nga awaten, agyamanak latta.No bilang awatenna met, pangaasim ta saannak pabasolen. No bilang, saanna nga awaten met daytoy idiayak; isu a talaga ket para kenka_ iyunanakon a sawen: Congratulation! Adu pay a banbanag ti nagsaritaan mi.Saan a napuotana naglabas dagiti oras, idi manggemi iti intercom a ti Continental Flight No<pd>.</pd> 71 a mapan ti Pinas ket mabalinen ti agboarding.

Medyo naliday ti rupa ni Freddie. Nagtkader kami manipud nagtutugawanmi ken nadinnakulapkami.



Husto nga agsapan ti Sabado idi nakasangpetak ditoy balay ket sumurok 22 oras ti biahek,puwera datay 4 ken 2 nga oras a pannakimbernak idiay Honolulu ken Guam.Nasdaaw dagiti nakakita kaniak, ta awan ti nangipakpakaammoak ken nangsabat kaniak.Nagtaxiak a napan Victory Liner, ket dayta met ti bus a nagluganak a nagawid ditoy Probinsiya.Awan ti adu a kargak, ta inyununakon nga inpa balikbayan box. Dagitoy laeng sumagmmano nga usarek ken dadduma a mausar ti kusina ti awitko .

Imbilinkon datay kabsatko a maysa a babae nga ipanna dagitay imetko idiay ngato iti kuwartok.Nagderetsoak a dagus idiay kuwartoda Ama nga adda iti umona a kadsaaran.Iti kuwartoda adda agsumbangir a tawana.Kalkalpas a nadalusan ni Ina ken napainuman laengen ti bassit.Nakatugaw ti iking ti katre ni Ina, ket ni Ama nakaidda, nakakutktuttong ti itsurana.Inarakupko ti inak, inaggak ti mugingna. Awan ti sao a naiyesngaw no di ket ket kinnita laeng. Nakakidem ni Ama.

Nagsoak:

"Ama, ni Junior daytoy, addaakon."

Nanggegna ti bosesko, inlukatna dagiti matana."

"Nasayaat barok ta simmangpetka, ta nasambotmo pay laeng nga umangangesak."

Uray pay nakapsut ti saona ngem nalawag a manggeg.

"Napategkayo kaniak Ama, agraman datay bilinmo a sumangpetak ta kayatnak kasao.

Imbilinna a tuodenmi.Inaramidmi ken Ina.Ni Ina ti adda ti malikudanna nga isu ti nagsadagan ni Ama tapno saan a matumba.

Kasla kimmaradkad ni Ama idi nakitanak; isu ti kuna ni Ina.

Innalak met ti palangka a maysa a nagtugawak tapno sangoek ni Ama ken maimutektekak a nalaing ti kunana.

"Ania kadi ti napateg nga ibilinyo Ama?"

"Barok, saludsodek laeng kenka no adda napilim wenno nakitamon a manuganagek sakbay a mapanak ken tanem? Ta uray no saanko pay a nakita basta maammuak nga addan ket naragsakakon."

Nasdaawak dayta saludsod ni Ama. Kunak man lano ania ti ibilinnan a napateg, dayta met la gayam.Ngem uray pay no kasta, awan ti inlimedko kenkuana. Imbagak ni Maribel, ken kasta met ti nagpatangan mi ken ni Freddie, isu ti gapuna nga ingagarak ti nagna idiay Honolulu, a makaigapu iti dayta a banag.

Uray naunegen dagiti mata ni Ama gapu iti kasasaadna, imperrengna kaniak a kasla a maysa a lawag.

"74 ti tawenko barok; itaak ala nakanggeg iti kasta.Napeggad dayta nga inaramidmo."

Nasdaawak ti nanggeko a kinuna ni Ama.

"Ania ti kayatmo a sawen Ama? Napeggad!"

"Denggenak a nalaing barok.Wen, saan laeng a napeggad no di ket maysa a panagtakaw ti ragsak ken namnama iti dua nga agayanayat. Iti panangsarakusok iti maysa a peggad ket saan a kinatured, no di ket isu iti pamay-an a mangirubo kenka iti nakaladladingit a pagtungpalan.Maawatak ti kababagasna dayta sinaritam.Saan a pakakakitaan ti ayatmo dayta barok, ngem maysa a pakasaritaan iti panangipaidam ken panangagaw ti ragsak nga agpaay iti maysa a saan nga agpaay kenka.Husto datay kinunam ken Freddie, a saanda pay laeng a nagassawa ken Maribel isu a kunam nga addaan ka pay laeng ti karbengan. Wen, no dayta karbengam ket usarem met a pagladingitan iti maysa a puso,nasisisyaat a sika ti agladingit ita; ta masarakamto ti ragsak ti kasumbabangrina, ngem iti agragsakka ita nga iti kasumbabangirna ket adda met agladingit a kararaua.Agpilika?

"Ama, awan met ti dakes a panggepko, no di ket ibagbagak met laeng ti pudno nga adda ditoy puso."

"Barok, saanko a kuna dakes ti panggepmo.Ngem, no ngay sika ni Freddie; nalpasmon nga inaramid ti plano, naisagana aminen, ania ti aramidem?Saanka ngata a masaktan? Agragsakka ngata? Sadinno ti pangipanam ti namnama?

Nagdumogak ti dayta a nanggegko ken ni Amak.Intuloyna ti nagsao.

"Denggem nalaing daytoy istoryaek nga inaramidko ngem inlimlimedko iti naunday panawen.Ita laeng a maibagak kenka, ket sapay koma ta maawatam.

Idi kaddap awko ti panagbaro ken mabalinakon a mangasawa.Adda pinili daydi lelongmo nga asawaek; anak ti kumparena. Nga uray idi saankami pay laeng a naiyinaw, nagtulagandan nga no adda annakda a lalaki ken babae ket pagasawaenda. Datay kunatayo a kaisin.Isu dayta ti ugugalida idi.Iti saan makatungpal iti tulagan, agparte ti nuang wenno baka wenno baboy, depende no ania ti nagtulagnda a multa.

Daydi lelongmo(lakay Dakusso ti papyular a naganna), nakitulag a kalantangan a nuang ti maparte, wenno multa ti saan a makatungpal ti tulag.Addakami ti plasa iti Brgy<pd>.</pd>Hall(Abong), ken kasta met datay kakaisuna nuangko a kalantangan a maparte a kas multak, ta siak ket nagkekedak nga asawaen datay balasang ti kumpare daydi lelongmo, ta adda met talaga kaayanayatna ngem sabali laeng a puli.Nagsao dagiti dadduma a panglakayen, imbagada iti rason no apay nga addakami ti plasa iti Barangay. Imbagada iti panagsukirko wenno saan a panangtungpal ti tulagan, isu ti gapuna nga mamultaak ken madusaak.Pagsayaatanna ta innakandak met ti gundaway a nagsao. Uray no mabutbutengak idi, nagtakderak iti nagtetenggaan dagiti pumurok ken kabangibang a barangay. Ngamin ta no adda kastoy a pasamak, adu ti umay a tao, saanla a pumurok no di pay ket kabangibang.Ket kastoy ti kinunak:

Umona unay ayaten nga ap appo ken amamma a lallakay, agyamanak ti gundaway nga intedyo kaniak. Daytoy panagmadik a makiasawa ti babae a kayat ni amak ken dakayo nga asawek, ket saan a maibilang a panagsukir, wenno pananglabsing iti katulagan; no di ket isu ti saan a panangannamong ti mangtakaw ti ragsak ken namnama iti dua nga agayanayat a mangipatakder iti maysa naurnos a pamilya wenno pagtaengan.Manipud kinaganusmi, ingunamgunamyo a dakes ti agtakaw. Kadagiti nasukalanyo a nagtakaw kadagiti tinnan-ay a pagay, bunga ti sab saba, man manok, as aso kdpy., alaenyo ida ditoy abong ket isakabyo,(Pagsisinublatan a sapliten wenno sanutan)ilibutyo ditoy baryo nga inaawitda dagitay tinakawda, nga paipukkawyo kadakuada ti naganda ken daytoy: Didadakam tultuladen nga agtatakaw! No saan, multaenyo ida ti baboy wenno aso a maparte a pagsasangwanyo.Saanko a kontraen dayta, ta isu ti nagparbengan dagitay agtatakaw ditoy Barrio tayo.

Kayatko a mammuanyo, a daytoy kasok ket sabali. Ta daytoy ipalak-amyo kaniak ket isu ti lunod ti pulitayo ket awan ti itedna pagrang-ayan.Ania ti rason no apay dagitay dadduma babalasang ket makitarayda kadagiti nobyoda? Adda pay nadamag a nagsamal gapu iti daytoy, saan kadi?Ken adu ti agpapanaw a saanen nga agsubli, ta apay?Kangrunaanna, nakitak dagiti adu a lulua a nagtedted ken kasta unay a ladingit kadagiti a nakapasamakan dagitoy; dagitay nakatakawan ti ragsak ken namnama.

Ulitek, daytoy nga aramid ket panagtakaw ti ragsak ken namnama iti dua nga agayanayat. Kinuna ti Biblia: Dika Agtakaw.

Kunana ti maysa a pagsasao:

"Dimo a takawen ti ragsak ken namnama a maipaay iti padam a tao, iti kanito nga aramidem ti kasta; apitemto met laeng ti bungana a di masasaan!" 

Diak kayat ti kasta a mapasama kaniak. Kaykayatko ti agladingit a maipaay ti pagragsakan ken namnama ti dua nga agayanayat, ngem ti agragsak nga isu met ti puon ti pagladingitan iti kaaduan.

Ngem uray no kasta, awatek daytoy a pannusa nga ipaayyo kaniak. Iskabdak no isakabdak! Ibitindak no ibitindak! Uray pay biagko ti kiddawenyo saanak nga agkedked, la ket mawarwar daytoy lunod manipud ita, ket saanton a mairaman dagiti sumarsaruno pay a kaputotan!.

Kalpasanna nagsaoak, immaydak inapungol ken daydi lelangmo (Baket Isarming ti papyular a naganna)ket nagsao a kunana: Siakon ti mangala ti dusa nga ipaayyo ken daytoy apok, uray ket baketakon.Husto amin dagitoy kinuna.

Saan la nga daydi lelang, uray pay dagitay nagannak datay mangasawa ken daydi nakaikaisinak, inaprobaranda dagitay kinunak, ken dagiti bumaryo isuda metten ti mangipukkaw a; pukawen ti kaisin ti isu ti lunod ti puli ken pannangirurumen!

No ni daydi Makoy ket napeople power ti awan nalawag a rason. Daydi a tiempo, naaramid ti people power nga adda nalawag a rason. Manipud daydi a kanito, nawaswas daydi a lunod, ket awanen ti kaisin iti kaputotan inggana ita. Saanen a matakaw ti ragsak ken namnama dagiti agayanayat uray ania a puli iti pakiasawaanna.

Kalpasanna daydi a kanito, nagpakadaak ket immayyak ditoy deppaarna a daya ti Pangasinan ken La union,(Brngy<pd>.</pd> Kumkumawan) ditoyak a nagnaed ta adda kakabagian daydi lelangmo, ditoykon a nakita ni Inayo. Dua a tawen ti agwat mi.No man pay idaya ti puli a naggapuanna, nagkasarkami a binuyogan ni ragsak ken namnama. Awan ti natakaw a ragsak, ta agpadaka kami nga awan ti nakaitultulaganna, ken kangarunaanna; awan ti basol a mangsidsider daytoy konsensiak.Isu daytoy ti kayatko nga ipatawid kadakayo nga agkakabsat, no man pay awan ti kinabaknang ken nangato nga adal a naipatawidko kadakayo, isu a ladingitek unay.Kamaudiananan barok, imulam daytoy dita panunotmo. Saanko kayat a paglenka no ni Maribel isu ti pilyem. Ti makunak, nalawa ti lubong, ket ammok a ti Namarsua adda babae a maitutop nga ipaayna kenka iti umiso a lugar ken umiso a panawen; urayem dayta ket ipaayna kenka a di masasaan, a kas met iti panangipaayna kaniak ni Inayo.

Kalpasan ni Ama a naisaona dagitoya banbnag. Kinuna ken Ina nga Ipaidanna.Tinulongak ni Ina nangipaidda kenni Ama.Insambot ni Ama nga inyarasaas kaniak.

"Inkan aginana barok, ammok nautoyanka."

Nagdigusak, kalpasanna, nakipangaldawak ken nakiis istorya kadagiti immay a kakabagian, gagayyem wenno bibisita.Agsipud ta diak magawidan daytoy bagik, gapu siguro ti bannog ken awan turog, nagpakadaak a mapan maturogen. Immuliak ket napanakon naguldag idiay kuwartok.



Agananug-og ni Maribel nga immarakup kaniak idi nagkitakami. Nagdekket dagiti barukongmi.Imputipotna dagiti nalamuyot nga imana ditoy tenggedko.Urayla agbitin no ararigen. Mariknak a kayatna nga ideppel ti bibigna ditoy bibigko. Ngem, inininutko a winarwar dagiti naigalut nga imana ditoy tenggedko.Nagsanudak ti dua a bassit nga addang.Pinetpetak dagiti dakulapna. Nagsaoak.

"Maribel, diak kabaelan ti agtakaw ti ragsak ken namnama.Diak kayat ti agbalin a naulpit ti padak.Wen aminek, natennagmo ti riknak, ngem iti saan nga umiso a tiempo.Saanak a maikari kenka, ta ti puon ken gapuna; addan nakaikariamon nga immun una.Raemek dayta."

Apaman naisaok dagita, inwarsina dagiti imak nakapetpet iti dakulpna; timmaray nga agsnasangit a kunkunana;

"Naulpitka Ipe, naulpitka!

Pinadasko kamakamen ken pukpukawak ti naganna. Ngem saanak makagunay.Pagammuan manggeko ti maysa kanta. Nga isu idi ti kankantaenmi idiay Sunday school idi uubbingkami.No sumangpettay diay langit\ / nagragsaken nga aldaw dayta/no makitatayo ni Hesus\ /ikanta ipaukkaw ti victoria.Allingagek a nalaing no asinno dagiti agkankanta?Pagammuan adda nanggegko nga uni ti tambor. Inallingagko a nalaing; a padegdeg! Nagbaringkuasak. " 

"Apay naalimpungtanak ngata?" Ammok a ti padegdeg ket ipakdaarana nga adda natay.Nanggeko a medyo agakaribuso da idiay baba.

"A, ammokon"" Inagawaak ti bimmaba.


Nakitak ni Ama nga adda diayen salas, nalpasen nadalusan ken nasukatanen ti pagananayna, nakaidda iti katre ken saanen nga umang anges.Adda ti pastormi , nga isu gayam ti nangidalan ti kararag ken kanta kalpasan a nauyos ti anges ni Ama.

Kunana kaniak:

"Jun, inawiten dagiti angeles ni Amayo a napan langit. Apagsingising ti init ita nga agsapa ti Domingo, isu a dinangayan mi ti kanta; datay kanta a kanakantaenyo idi ubbing kayo iti Sunday School.


Tallo a rabii laeng nabantayan. Naipan idiay kapilya ken idiay barangay hall sakbay a naipunpon. Kas kadawayn a mapaspasamak, adda programa a maaramid kangrunaanna, maysa met a nagserserbi iti bario ta nagkonsehal ken nagbarangay kapitan ti las-ud ti 15 a tawtwen , adda nangibasa wenno nangibaga datay kunada Eulogy, wenno kasasaad ti panagbiagna.Maysa lakay nga agnagan ti Laglagiwey, a naggapu idiay nakayanakan ni Ama ti nagsao. Manipud Angaki, Iloco Sur.Isu met ti nangistorya datay inistorya kaniak ni Ama. Kunada nga utangda ken Ama ti panakawayawaya manipud lunod ti kaputotan.Datay ugali a kaisin ket naiwaksin.

Murdong ti Eulogyna:

"Daytoy nakaidda ditoy sangwanan tayo a ni Mr<pd>.</pd> Felipe Sakbaten Sr<pd>.</pd> isu ti baro a bannuar ti puli tayo, ta gapu kenkuana, datay lunod ti puli ket nawaswas. Banag daytoy a nangipaay ti gina-awa ken wayawaya nga agpili iti agbalin nga asawa, ket dinto pulos malipatan daytoy nga inaramidna.Mainayonko pay, no apay sakbataen ti apelyidona? Idi ubing, dina kayat ti magna, sasakbaten wenno uubbaen ni apongna a lakay.Isu daydi apongna a lakay ket Ipe ti naganna ngem awan apelyidona. Isu nga impatawidda dayta a nagan kenkuana, ket ti inyapilyedona ket Sakbaten, ta kayatna ngamin idi ti masasakbat."

Adu ti nasdaaw iti dayta, uray siak met!



Dua tawen, kalpasan ti ipapatay ni Ama, nagsubliak ditoy kamposanto a nakaitanemanna tapno simentoak ken ikkak ti lapida ti rabaw ti tanemna. Ta saan a naipanteon no di ket naikali ta isu ti dawatna.Pagsayaatan ta adda kabukbukodanmi a sementaryo a bumaryo, saanen nga ipan idiay ili no adda minatay.. Adda ti akin amianan paset ti barrio a ballasiw ti waig. Adda rangtayan a kongkreto isu a saan a problema iti ibabalasiw, isu a dumanon ti lugan. Kasta met nga adda naaramid a kiosko ti sangawannana a paginanaan ken pagtutungtongan.Kurang bassit a dua nga ektarya nga arinturoden ngem kaaduanna ti patad a partena.Adda ti partena ti laud ti nakaitaneman daydi Ama.Inururayko a nagmaga ti semento sakbay nga inkabilko ti lapida.Kabayatan a simsimentoek ti rabaw ti tanemna, malaglagiko met dagitay balakadna kaniak. 

Damagko, nganganin dua a tawen a nagkasar da Freddie ken Maribel ket addan anakda babae a maysa ti tawenna.Kayatko koma a kompermaan babae ti email ngem saankona pinatuloy, ta kunak iti bagik: "Ta ania a gapu?"

Agalas singkon ti malem, idi addaak iti kiosko nga agininana idi adda lugan a simmangbay. Pajero , a ti kulayna a ket dark green.Bimmaba ti driver. Napudaw a lakay a nalabit kataeban daydi Ama ken medyo agkataytayaganda a kas kaniak.Inastgannak. 

"Sika kadi ni Mr Felipe Sakbaten Jr<pd>.</pd>?"

" Wen Ama, saanka nagkamali."

Inyalawatna ti makanawan nga imana.

"Siak ni Mr<pd>.</pd> Uyasan Balweg."

Insabatko met ti makanawan nga imak. Husto met a bumaba diay lugan ni Mrs na ken maysa a nalibnos a balasang.

Intuloyna ti nagsao.

"Isu daytoy ni Mrs ko, Salidummay ti naganna, ammok nga amammo daydi amam. Daytoy met ti inaudi nga anakko a balasang, 28 ti tawenna, Leah Jean ti naganna.

Napudaw met laeng ti baketna nga paattidogen ti buokna. Siguro medyo agkataytaganda met laeng ken Ina, lima a kadapan 2 a pulgada ken medyo agkakataebanda nalabit.Isu met ti inalimanok nga insublat.Daytoy balasangda ket medyo tarangkiway, no saanak nga agbiddut natatayag kaniak iti 4 a pulgada.Nagmayat ti isemna, maibagay datay nakawakray nga buokna a nakaap ap ti kinkatigid a barukongna a ti murdongna ket dumanon ti pusegna.Sukog ti rupana ket kasla datay sukog ti bunga ti lanzones ket ti maris ti kudilna ket maris lanzones met laeng a nalamuom. Isu iti naudi nga inalimanok.Sus ama, naglamuyot ti dakulpna! Nagpadipensarak ta kasla garugad daytoy dakulap ta kalkalpasko a nagsemento. Isem ken kiddiat met laeng ti insungbatna.

Iti kiosko, adda nasemento a naipalikmut a pannaktugawna, isu ti nagtugawanmi.Nagkaabay dagitay agina. Ni Mr<pd>.</pd> Balweg ti immabay kaniak iti nagtugawak.

Imbagada ti panggepda no apay a nakipagkitada kaniak.Naammuak nga isuda gayam dagitay dua nga agayan ayat idi, a kayat a dagiti lallakay a pagsinaen babaen iti pannakaitungpal datay kuna a kaisin.Kunada nga utangda ken daydi Ama ti naragsak a pamilya a binangonda. A no saan koma kano a daydi Ama, awan ti ragsak ti pamilya nalakamanda nga inggana ita.Napagasatanda nagababroad, isu a pimmintas ti panagbiagada. Iti agdama, adda dakkel department store idiay Candon City, ken Pharmacia nga isu iti imanmaneho ni Leah Jean.Isu a datay lungon ken serbisyo ti punerarya, ken kasta met datay maysa a baka naparte, isuda ti nangbayad. Isu met laeng gayam nga innak koma agbayad idiay punerarya, imbagada metten a saguten kano ti gobyerno ta daydi Amak ket nagserserbi. Isu kano laeng gayam ti imbilinna a rason tapno awatek .Kasta met datay baka naparte.Ta kadawyan no ti natay ket nagserserbi ti baryo masapul kano ti nuang wenno baka a maparte.

"Isu nga adtoy kami barok a dumawat ti pammakawan kenka. Saanmi nga imbagbaga idi a dakami ti nangsagut, ta ammok a madika, padam met laeng daydi amam nga adda prinsipyona.No apay nga inaramidmi daytoy, isu laeng ti ammok a pamay -an tapno maitedmi ti panagyaman, a saan ket kas supapak ti kinamaingel nga inarmid daydi Amayo.Ket no ania a bilang ti kiddawem, ipasiguradok a dika mapaay."

Bayat ti pannakisarsaritana kaniak.Medyo saanko maawawatan no dadduma ta itakawtakawko sagpaminsan ti turong daytoy matak ken ni Leah Jean.Adadda met a kirmankirmannak ti loka!

Medyo natugkik ti riknak a idi manggegko ti kuna ni Ama Balweg.

"Husto daydi kinuna ni Amam iti sangwanan dagiti lallakay, nga awan kano ti karbengan ti tunggal mayasa a mangtakaw ti ragsak ken namnama dagiti agayan ayat.Kaykayatna kano nga isu ti agladingit no la ket agragsak dagiti adadu."

Naiturong ti matak ken Leah Jean, inggagarana pinagsinnakawelna ti sakana, sana imparabaw ti dua nga imana ti tumengna. Kinitanak ti napegket nga adda medyo nguyaabna.Kasla adda kayatna asawen!

Ngem uray no kasta diak napupuotana nasungbatan ni Ama Balweg.Diak ammo no husto pay ketdin ti naibagak.

"E Kua, Ama Balweg, napalabasdan dagita, ket awanen ti pakainaiganna ti agdama."

Ni Ina Salidummay ti nagsao.

"Mabalin a husto ta kinunam Ipe, ngem saanmo nga awanen nga addanto pakainaiganna ti masakabayan, asino ti makaammo?Maysaka baro ken adda met maysa pay a balasangko!"

Appow! Kasla nariknak nga adda naikkat a sullat ti lapayagko idi nanggegko dayta a sao. Tinakawko a kinita ni Leah Jean. Kasta unay met ngusiitna ti loka!

Adu pay banabang ti nagpapatanganmi, ngem aminek nga itakaw takawko ti panagkitak ken ni Leah Jean.Nasaludsudko pay no apay a tarangkiway Isuna, Insungbat ni Ama Balweg, nga isu kano ti nangtawid ti tayag daydi apongna ti dapan nga aran. Aran kunada ngamin kano dagiti natatayag a tattao idi.

Inyawisda makiluganakon kadakuada ta idagasdak idiay balay.Nagpambarak, nga adda dagitay inusarko a nagsemento.Ken saanak maikari a makikalugan kadakuada ta agat ling-etak.

Ngem Ni Leah Jean ti nagsao a mangsuron.

"Para kaniak uray no agat ling-etka a makilugan, basta saanla ket a takaw takaw ti panagkitkita. Ta kuna ti bilin: Dika agtakaw."

Diaka ammo no apay a saanko a naigawid daytoy bagik.Ta naglamuyot ti panagsasaona ken makaingganyo ti rikna. Sumagmamano pay a minuto. Adda kamin ti sangwanan ti balay. Bimmabaak. Adda inted ni Leah Jean kaniak; Email addresna!


Gibusna!








<b>Ti violin ken ti naliday a musika ti biagko </b>

Aglalaok a banbanag ti agtartaray iti mugingko iti panangbuybuyak iti apokok iti panangay-ayamna iti daanen a violinko nga insagot pay laeng kaniak ti padi nga Aleman a Kora Paroko iti ilimi uppat a dekadan ti napalabas. Karget ngamin unay daytoy aguppat ti tawenna nga apokok nga umay kutkutingtingen ti violinko no kasta a makitana a lukatak ti lalat a kahana.

Adda kami iti kadaklan ti balayda ita ta kalkalpas ti nagnguduan wenno nagsiaman ti lualo a naaramid a kas sukal ti kanaynayon ti sagubanitko a panangbanbantay kanu kaniak dagiti kakabagian nga immun-unan a pimmanaw itoy a biag nga isutâ€™ gapuna kanu a dimmanik nakatayan manen idi naminsan a Domingo.

"Surruanka koma balasangko ngem nasapa pay laeng unay iti edadmo ket dim pay la maawatan ti anaman nga ipatuldok maipanggep iti daytoy nga instrumento," kinunkunak iti bagbagik bayat iti panangbuybuyak kenkuana. Namrayak a kinuso ti buokna a kas panangapresyarko iti reggetna iti instrumento.

Kakaisuna a sulbod ti abogado a kaanakak nga inaudi iti adingek a lalaki daytoy nga ubing ta isuda ti pagnanaedak ita nga agdama. Ket kas met iti amana ket naarisgar unay daytoy nga ubing iti musika. Ta no diak agkamali ket agdua pay laeng ti tawenna idi ket komkompanyaranen ti amana dagiti kantana ket ammona met a sabayan ti ritmo ti gitara. 

Makita iti daytoy nga ubing ti ayat a talaga ti amana iti musika ta insurotna pay ti naganna nga Johannes Chrysostomus, nga umuna a dua a nagan ti nalaing a violinist, concert-master ken composer a nagbiag idi 17th Century a ni Johannes Chrysostomus Wolfgangus Gottlieb Theophilus Mozart wenno mas sikat iti naganna a Mozart. Ngem mas naruruar nga awagmi kenkuana iti Anne.

"Addanto magtengmo iti lubong ti musika, Anne balasangko," pamrayak a kunkuna nukua kenkuana ket damagenna met no ana kan ti musika. Sungbatko met a ti musika ket isu ti panagkankantam. "Diak maawatan, lolo," kunana met nga isungbat. Nasirib daytoy nga ubing ta kasla makisarsarita a nataengan. Napia laeng a rayray-awko nukua no kasta nga ay-aywanak.

Uppat da nga agkakabsat dagitoy a kakaannakak a pagsisinnublatek a pakipagnanaedan ta sipud nagpa-ballasiw taaw ti kabsatko a pagyanak nga ama dagitoy nga agkakabsat ket kadakuada a makipagnanaedakon. Ngem ad-adu nga iti daytoy inaudi a lalaki a kaanakak ti kanayon a pagnanaedak ta isutâ€™ kakaasitgan unay kaniak sipud pay idi ubing. Naduyos ngamin nga ubing daytoy iti musika ket isu siguron ti nakayas-asideganna kaniak ta istudyantek pay isuna idi mangisursuroak pay iti nadumaduma a kita ti instrumento kangrunaanna ti violin.

Walo met ti annakko ken nasurok a sangapulo metten ti appokok ngem diak a madennaan ida ta natatangsitda. Sipud natay daydi Dios ti alwadna nga inadan agdua a dekadan ti napalabas ket in-inot nga inyadayoda ti bagbagida kaniakon. Ket no kasta a mailiwak a mapan sumarungkar kadakuada ket lua laeng ti balonko a pumanaw ta puro bugkaw ken unget ti lak-amek kadakuada. Kasla tay agsasaoda kaniak a didak kakaanon. Karugitdak ngata kunkunak latta iti bagbagikon ta no ut-utobek ket awan met ti nagbasolak kadakuada iti unos ti panangpadpadakkelko kadakuada a rason koma tapno kasta ti panangtratoda kaniak nga amada. 

Gaputâ€™ sakit ti nakemko nagdesisyonak ngarud nga agbiag a maymaysa iti pagtaenganmi iti away nga ayan dagiti talonko ngem immaynak kinasarita ti kabsatko nga ama dagitoy a kaannakak a mapanak laengen makipagyan kadakuada ta adda kadkaduada uray ta dudduduada metten iti asawana iti balayda ta agbasbasa met iti adayo ti inaudi nga barona. Immannugotak ket isutâ€™ nanipudan ti pannakipagnaedko kadakuadan. Ket ita ta addatâ€™ ballasiw taawen ti kabsatko ket kadagiti annakna a nabatiak. Makatulongak met ta makipagaywannak met kadagiti annakda uray no adda met baybayadanda nga mangaywan kadakuada. 

Iti panangsipsiputko iti panagyud-udaodna iti arko kadagiti kuerdas ti violin ket maipalagip man la ket ngarud kaniak dagidi tiempo a kalangto ti naganko iti salsalonan ken kadagiti paskenan. Agal-allungogan idi iti ilimi ti naganmi nga agkakabsat a romo-rondalya. Awan ti mapalabas idi a fiesta ti ilimi a didakam pagtokaren. 

Ngem itan nagangon dagidi a tiempo. Awan payen dagidi paragsit ti ramramayko. Makatokarak pay met ketdi ngem dagiti laengen nabannayat ti ritmona a kankanta ti makamatak ta ag-arthritis pay ketdin dagiti ramramayko ken kumapsot payen dagiti lapayagko ta diak payen mangeg no dadduma ti eksakto a templa ti violinko.

Malaglagipko laeng idi baritokam pay ken dagitoy kakabsatko. Kanayon kami nga agtokar idi iti salaan, ponsyonan, kasaran, buniagan wenno aniaman a pasken iti man barriomi wenno iti ilimi. Agal-allungogan idi ti naganmi nga agkakabsat a romo-rondalya. Banag a pangap-apalan dagiti padami a babbaro idi ta naasideg kadakami dagiti babbalasang.

Ngem ita adun ti madmadlawko namalbaliwan ti bagikon. Kumapsot a kumapsot ti naturalesakon kas ipaspasimudaag ti kanayon a panagsaksakitko. Ti kanayon nga ididikar ti arthritis-ko a no dadduma ket parigatennak a magna. Banagna la ngarud a dawatek ti tulong ti sarrukod no maminsan. Pagyamanak la ket ngarud ta naanus dagiti kaannakak a mangipat-pachek-up kaniak iti doktor no kasta a dumikar.

No maminsan ay-ayek ti bagik ket damdamagek iti bagik no ana pay laeng ti serbik nga agbibiag ta inwaksidak metten dagiti bukodko nga annak ket natdaak a makipagnanaed kadagiti kaannakak. Didak payen umay sarungkaran uray maipadamag kadakuada nga agsaksakitak. Adu sigurotâ€™ asikasuenda, kunkunak lattatâ€™ bagbagik nukuan no malaglagipko dagiti annakko. 

Ngem nadungngoda ketdi kaniak dagitoy kakaannakak ta no kasanotâ€™ dungngoda iti amada ket nakarkaro pay ti dungngo ken ayat nga ipapaayda kaniak. Banag a pangyap-apalak laeng kadagiti annakko. Ngem uray no kasta ket kanayonko latta nga ikarkararag a sapay ta iti kamaudianan ket masursurodakto met laeng dagiti annakko nga ayaten ket umaydakto met la alaen ket isudanto met laeng ti mangtaripato kaniak inton nakapsutak unayen.

Isuda a kaannakak ken dagiti appokok kadakuada ti liwliwak. Diak a makita kadakuada a madurmenda koma kaniak. Kaay-ayodak latta a kapulpulapol uray no ammok nga addan sabali nga angotko a pay-od ti lakay.

Iti unos ti mano a tawenen a pannakipagnanaedko iti sidongda ket diak pay napadasan ti nabugkawan. Gapuna a pagluluaak no malagipko dagiti nakukuspag nga annakko. Pamrayak lattan nga itanamitim sakbay a maturogak nga â€˜agyamanak laengen Apo ta naitedko ti pagrebbengak a nangpadakkel ken napagadalko ida ket nasayaat ti kasasaadda itan ken ti pamilyadaâ€™.

Idi naminsan a bulan pimmusayen ti adiek a babai, daydi Dios ti alwadna nga Erlyn. Naladingit ti agpapanaw kadagiti ipatpateg ti Biag ngem saanen a damo kaniak dagitoy a pasamak ta adun nga ipatpateg ti pimmanawen a nangpirgis toy pusok.

Umuna a nagpakada daydi dakkelko a lalaki iti tawenna a sisenta y dos nga isutâ€™ damo a nagleddaangan ti riknak. Simmaruno met daydi ingungotek nga asawak iti tawenna a singkuenta y dos a ti ammok idin ket diakon ammo nga ituloy pay ti agbiag no awan isuna. Ngem dagiti bungami ti pinanpanunotko ket isudatâ€™ nagbalin a kiredko nga agingga ita a timmapogakon iti otsenta y uno ket addaak pay laeng iti daytoy a biag. Simmaruno met a nagpakada daydi nanangko uppat a tawen kalpasan ti ipupusay ti asawak.

Ladingit ti intedda ngem nagasatda ta napandan naginana iti sidong ti Apo a Namarsua. Ket no malagipko dagiti annakko ita ket kayatko koma metten ti aginana ngem di met laengen a mapugsat ti angesko. Agluluaak nukua a mangay-ay-ay ti bagbagik ngem ana ngarud ket kastoy ngata a ti nayurit a gasatko, pagyamanak ketdi ta addada pay laeng met a nabatbati nga mangipatpateg kaniak.
Namindua a daras metten a dimmanik naipulang ti bulodko a biag iti Namarsua ngem babaen ti pannakasigudko a nataming ken bisa ti medisina ket naisublida met laeng ti angesko. Ngem kadagitoy a pagtengko ket kinaykayatko koman a nagsaten ti angesko. Tapno aginana koma metten toy riknak nga agrigrigat. Umuna ti bainko kadagitoy kakaannakak a pakikabkabbalayak ken ti tuok ti panunotko a mangpanpanunot kadagiti annakko.

Immuna a daras a dimmanik nakatayan ket idi addaak iti Siyudad ti Laoag iti pagtaengan ni Romie a kaanakak, inauna a lalaki a kabsat daytoy pagyanak ita. Ti laeng malagipko sakbay a naawananak ti puot ket ti pinangtomarko iti amoxicillin a para iti ut-ot dagiti gurgurongko. Idi makariingak ket addaak metten iti ospital nga adda ni Blessy, ti asawa ti kaanakak iti abayko a makalulua. Dinamagko no anat kinuak ket kunana a dimmaniak kanu natay. 

Segun iti doktor ket nag-allergynak iti amoxicillin a tinomarko ket isu ti namagkupit iti barukongko a gapuna a dimmani nakakeltayan ti biagko. Ala nagyamanak iti Apo ta sinilpuanna pay laeng met angesko, kinunkunak lattan nga adda pay saan a nalpas a misyonko isu a dinak pay innala iti sidongna.

Simmaruno ken kaudian ket ti kaaddak iti taeng ni Tim, ti kaanakak nga anak ti in-inaudi a kabsatko a babai tapno tarimaanek ti kabinetda. 

Iti panagsangsangalko ket natupakan ti bukot ti dapanko iti kayo a panakkelen ket limteg. Gapu ta nabayag metten daydi pasamakko a dimmaniak nakatayan maipanggep iti amoxicillin ket timmomarak manen ta pangikkatko laeng komat letteg ken ut-ot ti limteg a sakak. Idi agangay ket agkipet metten ti panagangesko ket diakon ammo ti simmaruno a napasamakko. Idi makariingak addaakon iti Hospital.

Inungtannak ti doktor ta kunana nga adda la ngarud dati a pasamakko iti daytoy nga agasen ket timmumarak pay laeng. Isem laeng ti insubadko. â€˜Ana ngarud ket isu met ti adda nga agas,â€™ intanamitimko.

Saanak a naabotan ti dua aldaw iti balay pagagasan ta daras a napasublik met laeng ti pigsak ket inruarnak met laeng ti kaanakak nga ayanko ita kalpasan ti maysa ket gudua nga aldaw. 
Pinakaammuanda kanu dagiti annakko iti pasamakko ngem awan kanu ti makasango nga umay ta adu kanutâ€™ asikasuenda kadagiti trabahoda.

Mariknak met laengen ti pumigsaan ti bagik. Nagsubli ti sigud a kiredkon. Nalukay dagiti susuopkon ngem adda pay laeng mariknak a dadagsen ti ulok ngem nayon a sagubanit siguro gaputâ€™ agas a tinomtomarko.

Ngem kuna ti elbolaryo a nangtalado kaniak nga adda kanu kankanayon ti sagubanitko kadagiti napapanawmin itoy a biag a kakabagian ket kasapulan nga agpalualo ken agatang kami kano tapno palag-anandan ti an-anayek. 

Nagtutulag ngarud dagiti kaannakak ket naaramid ngarud kas bilin ti elbolaryo. Iti balay daytoy inaudi a kaanakak a naaramid ti siam nga aldaw a lualo ket ita ti maikasiam nga aldawna wenno ngudo ti lualo. Immay met timmulong a nakipagsagana ken nakipaglualo ni Lita, ti kabsatko a babai nga inaudi. Naidisson ti atang a bantayanmi agingga iti pannakaakasna iti tengngatâ€™ rabii tapno maidigos kaniak ti arak ken danum a nayatang a kas agasko tapno malag-ananen ti sagubanitko ken sinaandakon dagiti mangbanbantay kanu kaniak a di katataw-an.

"Ta no apay ngamin nga umaydak bantayan pay laeng dagiti napasinamin ket adda met dagitoy kaannakak ken kakabsatko a nabiag a mangbantay kaniak," babbabalawek dagiti immun-unan a pimmanaw. Ta ti dakesna kano no makontra ti kastoy a pagteng ket lallalo a kumaro ti an-anayen ket mabalin kano pay nga isun ti mangkeltay iti biag. Ngem ala bareng no makapudnokam met laeng.

Diak la ket ngarud mapengdan manen ti bagik a mangpanpanunot kadagiti bukodko nga annak ta no kas ti kadungngo koma dagitoy nga kaannakak ti dungngoda kaniak ket nakaragragsakak koman ita nga agdama. Ngem ana ngarud, panay sennaay lattan a ti rikriknaek ita nga agdama. Ngem mangnamnamaak nga iti kaudian a panawen ket ipaayto met laeng dagiti annakko ti dungngo ken ayatda kaniak nga amada.

Agalas tres ti malem itay dumteng ni Leo, ti inaudi a barok a naggaputâ€™ siyudad ti Laoag nga isutâ€™ ayan ti taengna. Nagsiddaawak ta ita man pay nga umaynak bisitaen ket iti napalpalabas a panagsaksakitko ket dinak man pulos immay kinitkita. Naragsakan ngarud ti riknak ta bareng nagbalbaliwen ti anakko.

Ngem sinukatan ti liday ti ragsakko itay a nakapasungad kenkuana ta binugkawannak met laengen itay umasideg iti butua-butuag a tugaw a pagtugtugawak. 

"Nalaingkayo met gayam! Kasda la agipadpadamag a nakagrabgrabe ti sakityon!" daytoy ti damo a saona kaniak. Saanak a nakasungbat ket miningmingak lattan ti nakakusilap nga anakko. Kastoy met ketdi a sigsigud ti panagsasaona sipud pay idi ubing ta kas iti naganna ket nakarit nga ubing. Ngem iti kastoy a kasasaadko ket kasapulak koma metten a ti naalumamay a panagsarsarita.

Ni Faye, ti simmungbat kenkuana. "No nakitam la komatâ€™ plastar ni Uncle idi naminsan, manong. Nakakaasi ti langada, naawanandatâ€™ puot ket aglablabutab ti ngiwatda nga intaray iti doktor. Imbag la ketdi ta nasigudda nga intaray iti doktor ta di koma napanen ni Uncle iti sabali a biag," naalumamay a sao ti asawa ti kaanakak.

"Barok saan kad met a kasta ti saom iti amam, a, ta gistayan a natay," binagi met ti kabsatko.

"Wen, ta kasda laeng agipadpadamag nga awan serserbimi nga agkakabsaten. Nga dimi pay umay kitaenen. Isu nga alaek ni Tatang ta innak ipan ken Manong Franklin tapno awan ti masasaoyon ken saan nga isutâ€™ pakaibabainanmi nga agkakabsat" inbaw-ingna ti makapungpungtot a rupana iti ikitna.

Nagwingiwingak iti saona. Diak kayat ti sumurot kenkuana ta sobra ti kinakuspag daytoy nga anakko. Ken no mapannak ipan iti balay ti in-inauna a kakaenna ket darasak la ketdi a matay iti sidongna ta bugkaw ken ungetto met laeng ti lak-amek kadakuada.

"Saan kadi a kasta anakko ti aramidyo? Ta nabayag a diyo pinanpansin ti amayon? Mano tawenen nga agnanaed iti amayo kada ulitegmo ken kadagitoy kakasinsinmo? Nagasatkayo ketdi ta dida pulos binaybay-an ti amayo. Agsakit ti amayo, maipakaammo kadakayo diyo pay umay sarungkaran. Sa ita ibagam nga alaem tapno inka ipan kadayta kabsatmo a Franklin ket permitâ€™ gurana iti amam? Immay dayta a kabsatmo idi tabon daydi ikitmo nga Erlyn ket nagpulpulapolda iti amam iti nabaybayag ngem dina pulos a kinablaawan ta amam. Nagawid pay a di nagpakpakada dayta a kabsatmo," agsangsangiten ti kabsatko.

"Agyanak latta ditoyen, nakkong, ta nataltalinaay ti panunotko nga adda ditoy ngem iti addaak kadakayo nga annakko a puro met kuspag ti ipakpakitayo kaniak," insengngatko.

"Mayatka man wenno madika ket bagkatenka nga ilugan iti binulodko a lugan tapno iyawidka!" 

Kuspag latta ti sao ti anakko ket daytoy man la ngarud ti lallalo a nangkarod ti riknak.

Gapu ta diak kayat a tumaod ti riri ken tapno malpasen ti rasawna ket immannugotak met laeng idi agangay a sumurot kenkuana. 

Tinaliawko ti atang iti sango ti altar a nakaidissoanna kalpasan a nakaruarak iti kuartok a nangala iti bagko. "No diak man mauray ti tengngatâ€™ rabii ken ti panakaidigos ti danum ken arak kaniakon ket ninto Apo ti makaammo a mangpaimbag kaniakon," intanamitimko. 

"Agsubliakto met laeng, apok," inyarasaasko ken Anne nga agib-ibit metten ta dinak kayat a palubosan a pumanaw ta awanto kanun ti kaay-ayamna. 

Tiptipdek ti luak a nangbisong ken Anne ket inpasaklotko kenkuana ti violin nga adda iti sangona. "Al-alwadam daytoy nga instrumento balasangko, a, ta inton agsubliak ket surruankanto nga agtokar," inaprosak ti buok ti ubing. Nagtung-ed met nga aglulua a mangsipsipot kaniak.

Rimmuarak iti ruangan kalpasan a nakapagpakadaak ket binulosakon dagiti luak nga itay pay nga agragragot a rumkuas manipud kadagiti matak.

<b>TI KINABAKNANG</b>

No idasig dagiti kaadu dagiti babaknang ditoy pagilian ita, mga apagkaduapulo laeng iti dagup ti 90-milion a Filipino. Gapu ta saan a maigawid ti kapaspas ti iyaadu dagiti marigrigat, mabalin nga iti unos ti lima ingganat' 10 a tawen, nalabit a 30% ti abuten a kaadu dagiti babaknang.

Maysa ti kaamaan ni Mr<pd>.</pd> Rodrigo, dadaulo a mangipappapel kadagiti sumbrek ken rumuar a kuarta ti maysa a kadakkelan a pagpartuatan dagiti serbesa diay Manila ti makuna a baknang. Ti asawana, Lumen, ket maysa a mangngagas kadagiti ubbing iti maysa a kalatakan nga ospital diay Makati. Adda dakkel a balayda diay Better Living Subdivision ngem adda met balayda ditoy Ilocos Sur. Binulanda a sumangpet a mangtaripato kadagiti rebbengna a mataming.

Tallo ti annak da Ruben ken Lumen. Ti inaunaan ket pangulo dagiti nars diay London. Balasang pay. Ti maikadua ket addan ti maikapat a tawen iti kinanars. Ti inaudi ket agal-ala ti panagilinlinteg. 

Adda katulongda adua diay Better Living ken adda met agassawa a mangkitkita ti balayda ditoy Ilocos Sur.

Nupay ap-apalan dagiti kakailinda ti kaamaan da Ruben ken Lumen, makuna a ti apalda ket nasayaat nga apal.

Ammoda ti naggapuan ni Ruben. Maestro ken maestra dagidi nagannak kenkuana ngem aduda nga agkakabsat. Nakaut-utang met dagidi dadakkelna ken nagisalsaldada pay kadagiti mabalin a maisalda. Malagip dagiti kakailian ni Ruben nga idi adda ti kolehio, inanusanna ti nagsapul a kas escribano iti maysa nga opisina ti abogado. Ni Lumen ti nasayaat bassit ti nalikudanna ta adda nagtulong a kabagianna a taga Austria.

Iti umay a lawas, ilagipda ti maika 25 a panagkasar da Ruben ken Lumen. Sumangpet ni Alda manipud London. Nabukelto ti kaamaanda ta adda dakkel a ragragsak. Diay koma Manilan ti pakaangayanna ngem napagnumuan dagiti agassawa a nasaysayaat met la ditoy probinsia ta isu ti nagkinnarianda iti sango ti altar.

Gapu ta awan ti naibinggas kadagiti lasagda ti kinapulitiko, saanda a tinukon dagiti agtuturay ti ili; dagiti la nasinged a gagayyemda ken adda pay dagiti sumagmamano a taga Manila.

Ti bisperas ti ragragsak, nasao ni Alda, "Daddie, di kadi nakababain a kastoy ti kadakkel ken kangina ti parambak? Narigat ti biag ditoy. Kakaasi dagiti tattao piman."

"Alda, ammok dayta ngem ditoy ti nagkasaranmi ken ni Mamam. Kaasi ni Apo Dios a naparaburantayo bassit, apay koma a saan nga ikkan ti kalalainganna?"

"Annak," insingat ni Lumen, "ammo dagiti tattao a nasayaat ti sapulmi ken Daddieyo. Ammoda sika Alda a nasayaat ti pagsapulam. Ti kalawa bassit ti aangsan ket parabur ti Apo. Saankami met a pulitiko. Saanmi a kinurimes dagitoy . . . nagrigatanmi amin."

"Apay a diyo tinukon ni Mayor ken dagiti konsehal?" dinamag ni Bimbo.

Anak, pribado a pasken daytoy. Maawatanda koma. Tapno ammom, idi kasapulak ti badangna, inparipiripna ti idadawatna ti kuarta sakbay a tulongannak koma idi ngem kuna met daydi Tata a "Bay-amon anakko. Mangaasi ni Apo Dios."

Awan kaniak dagidiayen. Kasta a talaga dagiti pulitiko.

Bayat ti pannakaisagana dagiti taraon para no bigat, adu dagiti natumba a botelia ti serbesa ken marka demonio. Adu dagiti nabartek ngem saanda met a naggulgulo ta kabainda dagiti agpasken. Ti la di naliklikan ket ti panagpukaw dagiti dadduma a parte dagiti naparti a baboy ken baka. Ti la nagiyaw-awiden.

"Mama, kuna ti binayadanyo a maestro ti kusina anga adun ti nagpukaw a karne," inrupanget ni Junior.

"Bay-anyon a. Isu la a pakairanudan met dagiti tattao piman."

"Wen a ngem nairanta a para kadakayo into bigat dagitoy."

"Paklawanem idan a ta saanda met a nakangato ti adal. Saanda a mapanunot no ania ti nasayaat ken dakes."

Kuna ni Ruben "Bilang adda pagkuranganna a ket di mangipakamakamtayto. Adda met sagana a kaasi ni Apo."

Inparaipus ni Bimbo, "Daddie, adun a kaha ti natumba a serbesa ken nasanger. Nagpipigsa ti panagsasaoda."

"Kastada dagita. Bay-am latta dida la ket agririri wenno mangiyuswat ti gulo."

Kaaldawan ti parambak. Napalalo ti ragragsak. Engrande ti simbaan ken dagiti nagkanta. Adda pay pasala. Napusek ti nalawa a paraangan.

Kuna dagiti mitir a rebbengna kano a dagiti "saan a nakaarwat" ken dagiti saan a kapatas dagiti agpasken ket sabali a lamisaan ti pangananda ken ti igidda la koma.

"Saan a kasta," kuna ni Lumen. "Amin a tao ket agpapada. Apay koma a maisalsaluminada? Biktimada laeng kadagiti pasamak a dida malappedan wenno masuba."

Pudno a ti dayta a parambak, naiyarasaw dagiti marigrigat kadagiti babaknang.
Manmano a maaramid ti kastoy ditoy nga ili.

Idin ta dandani malpas dagiti ragragsak ken panagtitipon; kaaduanna la a nabatin ket dagiti taga siudad, kuna ni Judge Alfonso ken Ruben, "Pari, awan met pambar. Talaga nga inikkanyo ti kalalainganna ken Mari."

"Pagyaman ken ni Apo Dios ta nadanun ti kastoy a tawen, Pari. Sapay koma ta madanunminto pay ti maika-50 a tawen ti panagkasarmi."

Imballaet ni Alda, "No maminsan, saanko a maawat a kastoy ti kinarambakna. Kasla pinapasindayag. Nagrigat ti biag ditoy ken makita a nakakaasi dagiti tattao."
Inkatawa ni Judge, " Ammoyo, Alda, Bimbo ken Junior, diak ammo no ammoyo a dagiti dadakkelyo ket dakkel ti it-itedda kadagiti gunglo iti sidong ti simbaan ken pribado a pasdek a tumultulong kadagiti marigrigat. Addansa lima a pagbasbasaenna ditoy iti kolehio ket diay met ili da Mari, adda pay tallo a tultulonganda nga agbasa."
"Saan la a dayta," kuna met ni Dr<pd>.</pd> Pablo, "mangmangtedda pay ti maigatang kadagiti agas para kadagiti marigrigat ken pagan-anay para kadagiti adda ti estero diay Manila."
Agpayso kadi Daddie?" inintuod ni Junior.

Immisem ni Ruben sana sinallabay ti putotna.

"Ti bassit a parabur nga inted ti Apo ket masapul nga ibingay kadagiti saan a naparaburan. Saan a dakes ti baknang. Apay a dakes koma ti parabur ken grasia manipud ti Apo? Ti dakes ket no usaren ti kinabaknang kadagiti saan a nasayaat a banag."
Sakbay a timmakder ni Lumen a nangpalubos ti maysa a karruba nakunana a " Diyo la ammo no mano dagiti it-itedme a tulong para kadagiti nababbaba ngen datayo. Masapul a tulongan dagiti rebbengna a matulongan."

Kabigatan ti parambak, nagawiden ti kaamaan da Ruben ken Lumen. Idin ta agsagsaganada, adu dagiti immay manen a tattao a nangpalubos kadakuada ken nag-Dios ti agngina iti amin.
"Kasta ti tao. Ammoda a bigbigen dagiti kinasayaat a naibingay kadakuada," kinuna ni Ruben ken Alda idi nga imbaga ti naud-udi ti kaadda dagiti tao ti paraangan.
Kaaduanna dagitoy ket dagiti marigrigat a nakasakasaka, rutayrutay ti pagan-anayda ken natapok ti bagida.

"Inkamin" kunada Ruben ken Lumen. "Dios ti agngina ti tulongyo."

Limmuganen dagiti annakda iti lugan. Sakbay a simrek ni Alda iti kotse, pinunasna dagiti luana ket timmaraigid met ti lua dagiti lallaki a bungada.

Ingga ita, agtultuloy ti itutulong da Ruben ken Lumen kadagiti marigrigat iti nadumaduma a wagas.

Kasta metten kada Alda, Bimbo ken Junior itan ta nasayaat ti sapulda.

Ti nasayaat a panagpuspuso ken ugali ket makaakar ngem dagiti la akaranna ket dagiti mamati nga amin a nasayaat a maibingay ket addanto kasukatna nga ad-adu. No saan a ditoy, itinto sabali a biag.-30-































<b>Gasanggasat, honey </b>

YARASAASNANTO TI SAGRADO A DAMAG. IPATOKARNANTO TI BALSE A PAGGAAYATDA NGA AGASAWA. ISALADANTO KEN SALING TI RAGSAK.


" DIOSKO, bendisionam koma â€˜tay papelko. Dandanin agtapos ti school year," intanimitim ni Berting idi nayawatna ti test bookletna iti proctor. Makapangpangkis ken maul-ulaw a rimuar iti Room 102 a nageksamenanna iti Principles of Learning and Teaching wenno PLT. Kutkutimermeren itay â€˜diay uneg ta super lamiis ti aircon. Naggabbet ti nerbios ken lammin ti riknana. Puro essay ngamin amin â€˜diay ineksamenna. 

Kurang ti oras. Tsk, diak nasungbatan ti dua kadagiti uppat a case studies kadaytay testko. Uray la a nagsaksakit dagitoy matak, inrasonna iti bagina. Talaga nga agarrapen sipud pay idi masansan nga agbasa ti nobela iti eskuelada. Maysa idi isuna nga Educational Assistant wenno EA ket parte ti pinagbasa ti nobela ti annungenna tapno matulonganna ti maestrana a mangisuro kadagiti estudianteda nga adda iti Special Education a klase. 

Nagasat ta adda nangliwat nga ageksamen ta naaddaan iti bakante a tugaw iti kuarto. Naladaw ngamin a nagrehistro idi ket imbalakad kenkuana dagiti examiners a mapan latta a masapa iti Leeward Community College no madanonan ti aldaw ti eksaminasion ket no adda mairana a saan a makaatendar, adda mabakantian a tugaw ket makaeksamen isuna. Daytay ti naudi nga ineksamenna. Isu â€˜tay PLT. Tapno agbalin a lisensiado a maestro ni Berting , dawaten ti departamento ti edukasion iti estado ti Hawaii a masapul nga ipasana ti PRAXIS I ken II ken ti PLT a kas licensure examinations. Naikarigatannan a naipasa ti nasao a PRAXIS I ken II isu nga â€˜tay laeng PLT ti nabatin. Maysa laengen. Ngem daydiay ti karigatan. Naminpaten a daras nga ineksamenna ngem awanan gasat. Bareng naikararaganna itan. Malagip ni Berting dagiti tutuokna a nag-review. Tinawaganna payen ti Educational Testing Center wenno ETS â€˜diay mainland nga isu ti pakaisumitiran ken mang-evaluate dagiti answer sheets tapno nag-order kadakuada ti reviewer a libro. Tinaginginana bassit ti bayadna ngem inkidemna lattan.

A, no koma la kasla â€˜diay Filipinas a maysa laeng ti maeksamen dagiti mangisursuro, ket no maipasamon, napankan, impambar ni Berting iti bagina. Itan ta saanen nga EA no diket nagbalinen a temporario a maestro ditoy Hawaii, nasken a maipasana ti lisensia ti kinamaestro. Imbag ketdi ta naala a mangisuro uray saan pay a lisensiado. Inikkan ti departamento ti edukasion iti estado ti Hawaii ni Berting iti uppat a tawen a panangipasa kadagiti nadakamat a teacher licensure examinations. Ti adatna, maikapatnan a tawen nga agisursuro. Nalawag a daytoy metten ti maudi a tawennan no agmalas. No dina maipasa, nalpas ti ani awan garami. Mapatapuak la ketdi. Ket anian a gasatna ken ti pamiliana no maaramid a kasta.

Lima a tawenen ni Berting iti Hawaii. Tinawing ni Saling nga asawana a sigud a kaayan-ayatna idi â€˜diay Filipinas. Agpadada idi a mangisursuro. Immay ni Berting iti Hawaii a ti laeng aruatenna a nakakapet kenkuana ken ti Official Transcript of Recordsna wenno OTR ti binalonna. Apaman a nakadap-aw iti Hawaii, pina-evaluatena a sigud ti OTRna iti Educational Credential Evaluationâ€˜diay Wisconsin. Saan ngamin nga akseptaren ti Estados Unidos ti nasao nga OTR nga aggapu â€˜diay Filipinas no saan a ma-evaluate nga umuna basar iti pagalagadan iti edukasion ti nasao nga estados. Naawat a sigud ni Berting a kas EA iti Highlands Intermediate iti Pearl City ti umuna a tawenna iti Hawaii. Iti sumaruno a tawen, naawat a temporario nga special education teacher iti Kapolei Elementary iti Kapolei. Iti dayta met la a tawen, Sinabado a nagatendar iti klase maipanggep iti Respecialization in Special Education Program a kasapulan iti pinangisurona ti special education.

Nagawid ni Berting iti balayda nga agtatapaw ti panunotna. Binusbosinaan pay itay ti maysa a negro a naka-BMW a sumarsaruno kenkuana iti stop light a sanguanan ti Waipahu High School. Berde ngarud la ti silawen, di pay nagabante ni Berting iti kinaadalem ti panpanunutenna. â€˜Nia pay, immawengen ti honk honk.

"What?" immulagat ni Berting iti negro a mangmulmulagat met kenkuana manipud iti side mirror ti Toyota Tacoma a luganna sa intuloyna ti nagpataray. Ammo ni Berting a ditoy Hawaii, awan agbusbosina. No adda man agbosina, nalabit nga emergency ti gapuna wenno talaga a nakaro ti basol ti mabosinaan. A, adu unay a sarsarita, kinunana iti bagina. Masikuran gapu iti agngangabit a mabalin a mapasamak iti biagda a sangapamiliaan. 

Impaigid ni Berting ti Toyota Tacoma iti driveway ti balayda a nakaipaskilan ti plakard a FOR SALE. Naginad bassit ti pinagawidna iti Ewa Beach a lugarda ta madama a mailawlawa ti Fort Weaver a dalanda. Impisitna ti remote control ti garage door ket naglukat a nagpangato ti ridaw ti garahe. Simmabat ti naimas nga angot ti prinito a bulongnas a lutlutoen ni baketna a Saling. Simrek. 

"Irikepmo a sigud â€˜ta garahe ket no maangot dagitoy kaarubatayo a Purgi ti sidatayo," impasabat ni Saling a madama nga agpritprito iti kosina. Nagtugaw ni Berting iti sopa a nakasango iti TV. Ti sala ti balayda ket isu met ti â€˜yan ti kosina. 

"Daddy!" Uray la a dandani nagbaliktad ni Aloha Jane a nagtaray a napan limmagto a nagpasaklot ken ni Berting. Iti apaginnem a tawen ken saisenta a libra a dagsen ti kakaisuna nga anakda nga ubing, uray la a naganikki a naisaltek ti ama iti sopa.

"Ow, Aloha Jane. That was very sore, anakko," inyasugna iti anakna. "Howâ€™s my Sweetie Pie, howâ€™s school?" innayonna bayat nga am-amloyenna ti pangatiddogen a buok ni Aloha Jane.

"Fine, Daddy. You know what, I topped the mad minute test during our Math. Mrs<pd>.</pd> Kimura, our math resource teacher, told me that I was chosen to compete with the other homerooms in my grade level on Monday!" impangas ti anakna.

"Really? Wow!" Ket inagkan ni Berting ti ubing.

"â€™Nia, kumusta met â€˜tay ineksamenmo?" Naalumamay ti boses ni Saling a nagsaludsod bayat ti panangidasdasarna ti pangmalem iti lamisaan.

"â€™Nia ti panagriknam, Lakay?" indagullitna ti nagsaludsod ta naipilkat dagiti mata ni Berting iti TV. Saan nga iti mabuya no di ket ti kinarigat a sungbatan ti pasungbat ni Saling. 

"Bareng adda gasat, a," kinunana idi maalana ti riknana. Dinan dinakamat a saanna a nasungbatan ti dua kadagiti uppat a case studies a naidatag a masulbar iti eksaminasionna. Dina kayat nga ikkan ti pagpanpanunotan manen ti baketna. Binagkat ni Berting ni Aloha Jane ket impatugawna iti sanguanan ti lamisaan a pangananda. 

"Nagtawag gayam â€˜tay realtor, ni Mr<pd>.</pd> Shiroma," kinuna ni Saling bayat ti panangidardaramudomna ti bulongnas iti plato a nakargaan ti nagalip a kamatis. 

"Ket?" 

"Adda kano maysa a hapon a nangtawar ti balaytayo."

"Mano ngaâ€™d tawarna?"

"Tallo gasut a ribu a doliar. â€˜Nia, itedtan?" 

"Tsk. Arigna impadawatta ti balayen no sikmawenta ti tawarna, a, Honey," insanaltek ni Berting. "Laglagipem a ginatangta ti balay iti lima gasut a ribu. Masapul a tanangenta," innayonna a bulon ti pinangyawatna iti napkin ken ni Aloha Jane nga itay pay la a gawgaw-aten ti ubing iti rabaw ti lamisaan ngem saanna a magaw-at.

"Di maymayat bassit ngem iti awan mapagketta. No guyodenton ti banko a nakautanganta, di dakdakesto," inkalintegan ni Saling. 

"Yurayta koma pay bassit, Honey. Barbareng addanto met la nangatngato ti tawarna. Papintaanta man ketdi â€˜toy balay tapno puminpintas pay ken ad-adda a madanonda ti presiota nga innem a gasut a ribu a doliar," intang-ab ni Berting.

"Tapno aggastoka manen?" Nagbusingar ti agong ni Saling.

"No isu ti nasken a kas appan kadagiti gumatang, di aramidenta, Honey. Tangay, saan met unay nga isu ti nangina."

"Mano ngata ngarud ti magasto?"

"Siguro, dua a ribu. Mabalin nga usarenta pay laeng ti credit cardta iti Home Depot a pangalaanta iti pinta."

"Bayadantanto lattan, a. Utangem manen, isunto man a baybayadamon," insingasing ni Saling. "Tonano ngarud ti panggepmo?" innayonna.

"Ton umay a Biernesen. Pagpagisu. Awanto ti klasemi ta collaboration daymi â€˜diay eskuela. Addanto tallo nga aldaw ti pinagpintak. Kasaritakto ni Kumpad Ronie a saan pay la a mapan agyarda ta kaduakto," insungbat ni Berting. 

Nabun-as ti biag ni Ronie a kumpadreda. Nabayadannan ti balayna gapu iti Ronieâ€™s Yard Service and Maintenance a bukodna a negosio. Addaan isuna iti tallo nga obreros. Tala agtagtagibalay ti ubra ni Lagring a baketna. Ni Lagring ti pangibabaisan da Berting ken Saling ken ni Aloha Jane idi saan pay nga agbasa ti ubing. Kaykayatanda met ta awananda ngamin iti anak. Ken maysa, isuda ti kakaisuna nga ama ken ina iti buniag ti balasangda. Dakkel ti sapul ni Ronie ta saan nga agdalan iti tax. Puro cash money ti dawatenna a bayad ti trabahona kadagiti agtagikua dagiti balbalay nga ubraenna. Sangagasut a doliar ti kada balay. Makaubra isuna iti trese agingga iti kinse a balay ti kada aldaw. Aginaldaw nga agubra. Awan Sabado ken Domingo a panaginana kenkuana. Ubra latta nga ubra isuna isu nga aduâ€™t kuartana. Ngem masapul a kasarita ni Berting isuna maipanggep iti pinagpinta. Ammo ni Berting a saan a makasaan ni Ronie ta adu metten dagiti kinidkiddawna idi kada Berting ken Saling a pinagustuan dagiti agassawa.



MADAMA nga ilaklako da Saling ken Berting ti balayda. Masapul nga aramidenda ti kasta ta no inkaso a maikkat ni Berting iti pagtrabahoanna, agpakarigatdanton a mangisakad ti pagtennag iti balay a tallo a ribu a doliar ti makabulan. Maysa a Licensed Practicioner Nurse wenno LPN ni Saling iti Department Of Health iti Public Health Nursing Branch iti Leeward a distrito. Agpapaay a kas nurse iti special education department iti Honowai Elementary School iti Waipahu. Saan a makaumanay ti sueldona a pagbiagda bayat ti panangitultuloy ni Berting nga ipasa ti ek-eksamenenna ken bayat nga awan pay pagubraanna. â€˜Su a no malako ti balay , sumapulda pay laeng ti pagkaseraanda. Medio nalaglagla-an la bassit nga ibaklay ti pagrenta ket sapusapo a maisakadanda uray saanton a maestro ni Berting. Ammo dagiti agasawa a mabalin a guyoden ti banko ti balayda gapuâ€™t kaawan pag-mortgageda no saanda nga alistoan nga ilako. Isu a masapul ket masapul nga agkutida. 

Iti ragup ti dandani walo ribu a doliar a sueldo da Berting ken Saling kada bulan iti agdama, saanda unay a marigatan iti pinagbiagda. Nabayadandan ti Toyota Tacoma truck ken Honda Pilot a babbaro a lugandan. Napigsa bassit ti sueldo ni Berting ta nalpasnan ti Master of Science in Special Education iti University of Hawaii ngem naladaw a nangrugi a nagek-eksamen kadagiti innem a kategoria iti PRAXIS a teacher licensure gapu ta ti ammona idi ket alisto laeng. Ngem ita, marigatan met la ngarud a makagulpi a mangipasa amin dagitoy ta iti laksid iti saanda a pinaggigiddan a maeksamen, puro naririgat pay. Isu a daytan, maip-ipitdan. 

"Come in and close the door, Mr<pd>.</pd> Panotnot," imbilin ni Mr<pd>.</pd> Kutaka a prinsipal iti Kapolei Elementary nga eskuelana iti sumaruno a bigat. Inin-inayad ni Berting nga inrikep ti ridaw. Pinaayaban itay ti prinsipalna bayat a mangisursuro kadagiti estudiantena. Inikkanna dagiti ubbing iti group work ket imbagana ken ni Mr<pd>.</pd> Matsumoto nga EAna a bantayanna dagiti ubbing. 

"Please sit down," kinuna ti prinsipal a nakatugaw iti abay ti lamisaaanna. Nagtugaw ni Berting. Kakaasi a mangpilpilit ti isemna. Lamlamiisen dagiti imana. Kasla adda pamurpurngotanna iti mabalin a gapu ti nakapaayabanna iti opisina. 

"I need to tell you straight, Mr<pd>.</pd> Panotnot. I canâ€™t assure you of a teaching position next school year without your valid teaching license. I know youâ€™ve one more test to pass. By the way you told me before that you took the test, did you receive already the result?" Pormal ti pinagsao ni Mr<pd>.</pd> Kutaka.

"Not yet, Mr<pd>.</pd> Kutaka. Iâ€™m expecting it one of these days," kinuna ni Berting iti barbar a timek. 

"Well, Iâ€™m not praying for it, but just in case you didnâ€™t pass it, you still can take the same test again at the end of summer. Iâ€™m not sure though about the test dates but I advise you to check it out in the PRAXIS series website. But I guarantee that while youâ€™ll be waiting for the result of your test again, the next school year shall have started. That means that I canâ€™t hire you for the meantime unless youâ€™ll pass it. Just keep me informed of any development," inlawlawag ti prinsipal. 

"Thank you, Mr<pd>.</pd> Kutaka, and Iâ€™ll put that in mind." insungbat ni Berting . Dayta laeng ti nabalinnan nga insao. Abusta saanna pay a kayat ti Panotnot nga apeliedona. Panggepna a pasukatan ta sangagasut met la a doliar ti magastona koma ngem dina pay ket masangon iti kaadu a parikutna. 



DANDANI dua a bulanen ti napalabas sipud â€˜di panageksamen ni Berting. Tagtagi-urayenan ti sangpet ti resulta. Kada ipisok ti kartero dagiti surat iti mailboxda, isu ti umunana a kitaen. Agkararag pay nga umuna sakbay a kitaenna dagiti surat. No dadduma, ni Aloha Jane ti mapan mangala kadagiti sursurat no adda ubrana iti uneg ti balayda. Saan pay a nalako da Berting ken Saling ti balayda. Adda dagiti manggatang ngem nababa met ti tawar. Agsakit ti ulodan nga agasawa iti kapapanunot. Adda dagiti panawen nga agsubangda. Agpinpinnabasolda no apay ngamin a gimmatangda iti balay ket saan pay a sigurado ti kasasaad ti pagubraan ni Berting. 

"Gasanggasat, Honey. Dayta ket ti pagsasaom ngamin idi. Itan, â€˜nia ngaruden?" insingir ni Saling a madama a mangipispisok ti labaanna iti washing machine iti uneg ti garahe. Madama met ni Berting nga agsibsibug kadagiti orkidia iti sikigan ti driveway nga asideg ti ruangan ti garahe. 

"Ala, saanta latta koma nga agbinbinnabalaw, Honey. Manangngaasi ni Apo Dios," inkalintegan ni Berting. 

"â€™Nia a saan? No dika koma naginbabasa iti mastersmo ket inatupagmo koma ti panageksamenmo, di saanta koma a kastoy nga agngangabit. Ti met ngamin ammom ket salsaluyotem a maipasa ti teacher licensure ditoy Hawaii!" Ngumatngaton ti tono ti boses ni Saling. Agallungoganen ti bosesna iti arubayan. Saanen a simmungbat ni Berting. Saan a gapu ta baka mangeg dagiti kaarruba ti iriag ni baketna no di ket talaga nga adda basolna. Ngem basolna kadi no kayatna met a maaddaan iti balay a makuna a bagida ket paranto ken Aloha Jane nga ipatpategda nga anak? Nag-masters tapno manayonan ti sueldona? Ngem namiskarkulo-ak sa. Inun-unak koma a sinango ti pinaglisensiak iti pinangisuro, nakunana met la iti bagina idi agangay. 

"Ana ngata no ag-care hometa? Tangay, maysaka nga LPN ket maysaak met nga special education teacher. Nalabit a ti backgroundko kadagiti medically fragile nga estudiantek ken ti kina-nursemo iti eskuela ket umanay nga eksperiensata para iti dayta a negosio," insingasing ni Berting ken ni Saling.

"A, diak ammo, Berting. Masapul sa no kua ti pinag-trainingta ken pinangiproseso kadagiti licensing requirements ti balay ken dadduma pay a paperworks. â€˜Nia ngarud, agquit-tan iti pagtrabahoanta? Kasano ngaruden ti medicaltayo a sangapamiliaan? Saksakidolta met a dua. Nagngina ti bayadan iti doktor ken ti agas no awan ti share a bayadan ti medical," impasungbat ni Saling.

"Ket gumatangta iti medicaltayo, a," kinuna ni Berting.

"Kastay kunak, diak ammo. Saan a nalaklaka nga aramiden ti amin. No kas bilang ta ag-care hometa a talaga ket no inkaso nga adda mapasamak nga emergency, sinno ti mabati iti balay a mangkita kadagiti mapanawan? Masapul koma a tallo a tao ti agbibinnadang iti dayta a klase a negosio. Duduata laeng."

"â€™Nia ti kayatmo a sawen?"

"Hay, Mr<pd>.</pd> Roberto Panotnot. â€˜Su a dimo maipaspasa ti eksamenmo ta adda kapkapsot ti batok ti utekmo!" impir-ak ni Saling. "Okay, Kastoy. Kas pagarigan adda itarayta a maysa kadagiti tarakenta iti Emergency Hospital. Sinno ti agbati iti balay a mangkita kadagiti dadduma a taraken? Sinno ti mangatibay ken ni Aloha Jane?"

"Ket sika wenno siak, a, ti agbati. Maysa kadata no kua ti manguyog. Wenno, no nasken ti emergency, ket ag-dialta iti 911," inkalintegan ni Berting.

"Ket kasano ngaruden ni Aloha Jane? Sinno ti mangitulnog kenkuana a mapan agbasa? Dimo kunaen nga agpambarka iti eskuela. Sabali ti pagannurotan ti eskuela ditoy no ikumperarmo â€˜diay Filipinas. Isu a narigat sa dayta a negosio, Berting, aglalo ita ta ubing pay ni Aloha Jane!" inwagteng ni Saling. "Maysa pay, denggem daytoy. Kas pagarigan adda kadata ti mayospital, kasano ti pinaggigianta. Kasano ti pinangsango ti maysa kadata dagiti taraken ken ni Aloha Jane ken â€˜diay pinagbasana? Uray pay makaalata man iti substitute caregiver, ammok a narigatto latta no kua ti situasionta," innayonna.

"Gasanggasat, Honey. Manangngaasi ni Apo Dios. Saanto ngata met a mapasamak ti adda iti panunotmo. Makadakkelton ni Aloha Jane."

"A, awan imposible a maaramid, Berto. Agsakbay maarusto pay. Gasanggasat, Honey kunam manen. Ania ita ti mapaspasamakta? Gasanggasat kunam man idin â€˜su a gimmatangta iti balay ngemâ€¦" Saanen a natuloy ni Saling ti nagsao. Aglanglangoyen dagiti matana. Pinilitna nga inep-ep ti maibusuang koman a sangitna..

Saan a nakasungbat ni Berting. Ammona nga adda puntos ni baketna. No koma lang adda kadua pay a maysa iti balay, nagpintas koman. Adda koma kasinnublat no kas pagarigan adda saan a mapakpakadaan a mapasamak. A, ngem narigat latta ta adda met ubing iti balay, nakunana iti bagina. Mapanunot ni Berting a saan a napintas ti ag-care home no adda ubing nga iraprapin iti balay.

Nagsardeng ti lugan ti kartero iti sanguanan ti balayda. Indisso ni Berting ti pagsibug sa nagturong iti â€˜yan ti kartero. 

"Howâ€™re you doinâ€™, man?" sinaludsod ti howlie kenkuana bayat ti panangyaw-awatna kadagiti surat. 

"Fine, thank you," insungbat ni Berting. 

Kadagiti surat, nakitana ti maysa a sobre a naggapu iti ETS. Ammonan a dayta ti resulta ti eksaminasionna. Ngem nabengbeng ti sobre. Kasla nagtupak manen ti langit iti abagana. Siguradona a saan manen a nakapasa. No naingpis, nakapasa. Ngem nabengbeng met ta ammona nga adda iti uneg ti sobre dagiti eksplanasion no ania dagiti aspeto a saanna a nakapasaan. Aglulukenen ti tultulangna. Linuktanna ti surat. Agpayso. Saanna manen a naipasa iti dua a puntos a nagkuranganna.

"â€™Nia dayta?" inamad ni Saling ken ni Berting

"â€™Tay resulta ti PLT testko."

"Ket?"

Saanen a simmungbat ni Berting. Nalpasen ti ani awan garami kenkuana.



AGPAYSO. Saanen a na-rehire ni Berting a nangisuro iti simmaruno a pinaglulukat ti klase. Ngem saan a naawanan iti namnama. Nag-test manen itay kallabes a bulan. Naki-join iti reviewer class nga inaramid ti Hawaii Teacher Standards Board. Ingumesna a permi ti nag-review. Ngem dina kayat a panunoten ti resultanto ti testna. Ad-adda a matukay ti kumarkaron nga anxietyna. Maawatnanto latta iti koreo ti agbalin a resulta. Imbaklayen ni Saling ti medicalda. Adu ti makaltas iti sangkabassit a sueldo ni Saling ngem awan maaramidanda. Saanda pay a nalako ti balayda. Limmaka manen ti tawar dagiti mapan maki-open house. Imbag ketdin ta nasayaat ni Ronie a kumpadreda ta innalana ni Berting a maysa kadagiti kaduana nga agyarda. Sangagasut a doliar ti sueldo ni Berting iti maysa nga aldaw. Marigatan da Berting ken Saling a mangisakad ti mortgage iti balayda ken dagiti dadduma pay a kasapulan iti pinagbiag ngem an-anusanda. Pasaray makautangda pay kada Ronie ken Lagring iti kuarta no agkamtud ti gastuenda. Imbag ketdin ta agbasa ni Aloha Jane iti Honowai Elementary a pagub-ubraan ni Saling a kas nurse iti special education department ket agkuyog no kuan dagiti agina a mapan ken agawid manipud iti eskuela ta no saan koma, problema manen ti mangsundo ken Aloha Jane manipud iti eskuela.

"Apay a taptapayaem â€˜ta siketmo, Pare?" sinaludsod ni Ronie kalpasan a naasana ti badang a pagtabasna kadagiti mock orange a nayalad iti pimmalasio a balay ni Mr<pd>.</pd> Kishimoto iti Kahala. Kaliplippas nga indissaag ni Berting ti lamwa manipud iti truck.

"Kua, Pare, Natukkol sa met ti siketkon kadaytay pinangbaggatko â€˜toy lamwa."

"Tsk, apay ngamin a dimo inayaban ni Erning a kaduam?"

"No madama met nga agkaykaykay dita likud â€˜toy balay. Ken maysa, sigsigud met no kua a bagbagkatek. Mabalin, nabasolak â€˜tay pinangbagkatko Pare," immuregreg ni Berting ti sakitna.

"Nakurang iti praktis, Pare. Ken saanka ngamin a nasukog iti kastoy a klase ti ubra. Ballpen ken papel met ngamin ti naruam nga ig-iggamam," inkantiaw ni Ronie. " Ngem, ala, itugtugawmo pay laeng dita sirok ti bittaog ta pangal-alaam â€˜ta riknam," innayonna.

"Mayaten." Pinilit ni Berting ti immisem. Pinagandarna ti lawnmower ket napanen iti nalawa a barukong ti bermuda grass iti sango ti balay. Malagip ni Berting nga idi kasangsangpetna iti Hawaii, makaringgor ni Ronie iti Lamwa a sao no agsarsarita maipapan iti yard and maintainance a negosiona. Naamuanna a ti lamwa ket isu ti lawnmower. Yarda ket isu met ti yard.

Agsapa iti kabigatanna. Saanen a makapan agyarda ni Berting. Limtegen ti siketna ket marigatan pay a bumangon iti pagiddaanna.

"Tawagam man bassit ni Ronie, Honey," imbilin ni Berting ken ni Saling a madama nga agparparikar iti papanna pinagubra.

"Apay?"

"Awanen. Naala â€˜toy siketkon," inyasugna .

"â€™Nan, kitak man." Inasitganna ti asawana.

"Appo unayen, Lakay. Limtegen. Apay a dimo imbaga kaniak â€˜di rabii ta inikkak koma iti ice?"

"Ti ammok ket alisto laeng nga agpukaw."

"Tsk, saan a mabalin a mabaybay-an dayta. Pakaammuak ni Miss Yamamura a bossko â€˜ta saanak pay la a mapan agubra. Inka ipakita iti doktor. Innak la biit i-drop ni Aloha Jane â€˜diay eskuela ket subliankanto."



NATUKKOL ti siket ni Berting. Masapul nga ag-therapy iti dua a bulan tapno aglaing. Saanen a makapan agyarda. Awanen ti pangalaanda iti pag-mortgageda. Numuna ta pinagbabayadan manen iti sumaruno a lawas.

"Inka pay la umutang kada Kumadre Lagring, Honey, iti tallo ribu a doliar," insingasing ni Berting.

"Ket sikan, a, Berto. Siak met la aminen. Kasla siakon ti ama ditoy a pagtaengan."

"Sika la bassiten, Honey. Tawagak koma ida a ngem kasla saan sa met a maiparbeng aglalo ket dakkel met a gatad ti utangenta," inkalintegan ni Berting.

"Di maymayat no duata a mapan, Lakay. Intan ta siak ti ag-drive no nasakit â€˜ta siketmo."

"Inton rabii ngaruden ti papanta. Awan ni Ronie gayam ita ta napan nag-yarda. Maymayat no rabii ta makasangota isuda a dua." 

"Mammet la gayam. Di nasaysayaat nga agpayso no â€˜ton rabii," inyannamong ni Saling.

Imparking ni Saling ti SUVda iti driveway ti balay da Ronie ken Lagring. Binagkatna ni Aloha Jane ta nakaturog manipud iti â€˜yanna a booster a pagtutugawanna iti uneg ti lugan. Agin-iniin met ni Berting a nang-press ti agan-andap a buzzer iti pader ti garahe. Naglukat ti garage door ti balay ket nalukaisan ti SUV a BMW X5 ken truck a Honda Ridgeline . Nagsilaw iti uneg ti garahe .

"Ne, dakayo met gayam, Mare, Pare. Sumrekkayo. Aluadanyo bassit ket nailet ti dalan iti baet dagitoy dua a lugan."

"Ket no nagdadakkel ngamin dagitoy lugluganyo, Mare," insungbat ni Lagring bayat a lumalaemda iti uneg ti balay. Nalawa ti uneg ti balay da Lagring. Wood tiles ti datarda. Napipintas dagiti china cabinets. Kasla pagsinian ti kadakkel ti plasma a TV. Aggapuâ€™t Filipinas dagiti narra a tugtugawda. Naggiddanda idi a nag-order ken ni Lagring. Basbassit ti TV da Saling ta nail-ilet ti living roomda. Saan met ketdi a maatiw â€˜diay balay. Isuna laeng ta agngangabiten, nakuna ni Saling iti bagina bayat iti nalimed a panangiwarasna dagiti matana.

"Ronie! Adda ditoy da Mare ken Pare," impukkaw ni Lagring. "Urayentayo bassit ket agdigdigos," innayonna.

"Inka ipaidda ni Aloha Jane dita bangir a kuarto, Mare. Nagdagsen a saksaklotem," insingasing ni Lagring.

"Saanen, Mare. Baka makariing ket adda mangmangit â€˜toy anakmoâ€™t buniag no kasta a mapugsapugsat ti turogna," insungbat ni Saling.

"Ket kumusta met dayta siketmo, Pare?"

"Aglalaing met ketdin, Mare, ta madama ti therapyk. Bareng makayardaakto met laeng iti saan a mabayag."

"Nakapasiarkayo man, Pare, Mare," kinuna ni Ronie a bulonna ti napan immabay a nakikatugaw ken ni Lagring iti couch nga abay ti TV. Umayamuom ti pantene nga in-shampoona iti buokna.

"Wen, Pare, ta kastoy ngay. Umaykamâ€™ koma man pay laeng umutang ti tallo ribu a doliar a para iti mortgagemi iti daytoy a bulan. Saankami met ngarud a makairuar iti sangkabassit nga urnongmi ken ni Saling ta in-certificate of depositmi met iti banko."

Nagtinnaliaw da Ronie ken Lagring.

"Ket, Pare, Mare, adda maitedmi a ngem kagudua laeng ti gatad a kidkiddawenyo. Inkiremmi ngaminen ken Ronie a binayadan a naminpinsan dagita dua a lugan. Agasem, immabut iti nasurok nga otsenta a ribu."

"Diyo la mayanayen a tallo, Mare. Ammoyo met a diak pay la makasapul," intawar ni Berting.

"Itedmon no adda mapespesmo, Ling," insarurong ni Ronie.

"Ket kasano ngaruden â€˜tay planom a gumatang iti dua a weedwacker ken maysa nga automatic a lamwa, Lakay?"

"â€™Ton maminsanen. Yanusmi pay la dagitay daan. Mayatdan sa met pay la bassit," impatalged ni Ronie.



NASULBAR ti maysa a bulan a mortgage da Ronie ken Saling. No pangalaanda manen iti sumaruno a bulan, padasendanto ti mangun-unor nga agunnoy kadagiti dadduma pay nga am-ammoda. Narigat payen pati paggasolina kadagiti luganda ta nguminngina latta ti presio ti gas. Alas dies manen ti aldaw. Matuokan met a kanayon a nakapupok iti balayda.

Inlukatna ti garahe ta padasenna a punasan ti truckna tapno maka-exercise met. Iti pinaglukat ti garahe, namulagatanna ti kartero a mangipispisok kadagiti suratda iti uneg ti mailbox iti igid ti kalsada a sango ti balayda. Dayta manen dagiti bills, kinunana iti bagina. No saan a junkmail ti maawat da Berting, puro bills. phone bill. water bill. electricity bill. oceanic cable bill. Kinudkod ni Berting ti bilbil ti boksitna. Napanna kinurimes dagiti surat iti uneg ti mailbox. Maysa kadagiti sursurat ti naggapu iti ETS. Nagkebba ni Berting. Binigtingna. Nalag-an. Naingpis. Dina kayat a lukatan! Simrek iti balayda. Manipud iti pasilio ti balayda, imparintumengnan ti nagna a nagturong iti family bedroomda a â€˜yan ti altar. Nasakit ti siketna ngem naggabbet ti adrenalin ken gagarna a makabasa iti linaun ti surat. Idi makadanon iti sango ti altar, aglanglangoyen dagiti matana. Nagrosario. Idi malpas, agtigtigerger a nanglukat iti surat. Idi nabasana, bimtaken ti sangitna a maip-ipit. Naipasana ti testna! Pagpagisu. Awan surok, awan kurang ti scorena. Kasla nagpukaw nga asuk ti sakit ti siketna. Inton sumangpet ti asawana ken anakna, agtarayto a sumabat kadakuada. Agkanna ni Baketna. Ikarkarigatannanto nga ipallayog nga ipangato ni Aloha Jane. Sippawento ti takiag ti langit sana ipallayog nga isubli met la kenkuana. Mapnonto iti garikgik ti ubing ti tangatang. Kibinenanto ni Saling tapno sumrekda a sangapamiliaan iti balayda. Yarasaasnanto ti sagrado a damag. Ipatokarnanto ti paggaayatda a balse nga agasawa. Isaladanto ken ni Saling ti ragsak. Pakuddotnanto ken ni Honeyna ti bagina. Siguraduenna a saanto nga agdardarepdep laeng. Kabigatanna, mapanto â€˜diay eskuelada. Agandapto ti nabayagen a nalidem a rupana. Idatagnanto ken Mr<pd>.</pd> Kutaka ti resulta ti testna. Abrasaento ti prinsipalna. Agsubli manen a mangisuro. Maysanton a probationary teacher. Kalpasan ti uppat a semesters, maalananton ti kina-tenuredna. Kontakennanto pay gayam ni Mr<pd>.</pd> Shiroma. Ibabawinanton ti pannakailako ti balay. Gabutennanto ti FOR SALE a plakard. Inton Domingo, mapandanto makimisa. Ipamisadanto ken Saling ti pinagyamanda. Iti karabian dayta nga aldaw, aglutonto ni Saling iti agkakaimas a makan. Mapanto met gumatang ni Berting ti pulotan nga ahi limu ken tako iti Safeway Store. Imbitarandanto da Ronie ken Lagring a mapan makipangan iti balayda. <lbl>[30]</lbl>



























<b>Lakay jesus </b>


Aldaw ti Sabado. Kalpasan ti panangaldawda, nagtarus ni Lakay Jesus iti dagidagi a naibitin iti sirok dagiti mangga a native a narguoyan iti bunga iti paraanganda. Ditoy ti kaayatanna a pagpiappianna no kastoy a dagaangen iti uneg ti balay. Mas kan ngamin a mapreskuan ti bagina no iti sirok dagiti mulana a kaykayo ti pagpalpaanna. Sa ket maysa, isu pay ti makonsumo a koriente no ilukatna ti aircon wenno bentilador aglalo ita ta nangina ti bayadan iti tunggal kilowatt a konsumo ti koriente.
Makais-isem ti lakay a nangtangad iti dadakkel ken nabubun-as a bunga dagiti pinuon ti mangga. Ket nalagipna ti adu a rigatna tapno la mapagbalinna a kakaykayuan ti dati a nakatiwangwang a daga a kas kapudot ti disierto no kalgaw ken makamermer no kasaur ti angin. Ngem ita malaksid iti presko nga angin ken makapasalibukag rikna a panagkanta dagiti billit iti tunggal kayo, pagap- apitanen dagitoy. Naipaneknekna pay iti lubong a no adda anus mapasayaatmo ti aglawlaw. Kas subad met ti nakaparsuaan, nakatulong iti dakkel dagiti nalako a bunga dagiti mangga iti panagturpos ti kakaisuna nga anakda a ni Constante nga ita ket maysan nga agiwarwarnak. Malaksid iti dayta malapdan pay ti pannakadadael ti lubong. Kaay-ayo pay nga ipangan no kua dagiti dua a teenagers nga appokona ti naluom a bunga dagitoy a sangkakuna dagiti nagannnak kadakuada, nasalun-at a makan.
Bayat ti panagurayda iti pannakaburas dagitoy, isamsamirada met ken ni Baket Lourdes a kaingungotna ti agtaraken iti palukmegen a baboy.
" Isardengyon ti agbaboy â€˜tang â€˜nang" sangkakuna ni Margarita a manugangda a maysa a doctor iti Provincial Hospital. Ngem kasla man la agmamayoda nga agabbaket no awan ti kiditkuditenda iti inaldaw. Ket isungbatna no kua iti manugangda,
"Bay-an dakami kad latta ken inayo ta isu la a liwliwami iti inaldaw. Kaykayatyo ngad aya a numero ti taraknenmi a puspustaan iti hueteng?"
Pamrayan met no kuan ni Margarita ti umisem ta talaga a dina mapagbaliw ti kayat dagiti katuganganna.
Agyamyaman met ni Lakay Jesus ta dimmakkel a nadayaw da Dirk ken Kurt nga appokoda. Nupay dina maaw-awatan ti panagkawkawes dagitoy, narespetoda kadagiti in-inauna ngem isuda. No rummuar wenno sumangpet dagitoy dida malipatan ti bumisito ken agmano kadakuada ken lolada. Mayanusda pay ti makipagsanto rosario no kasdiay nga ayaban ida ni Baket Lourdes .
Asino aya ti mangipagarup a natudio dagitoy. Kalbo nga adda aritosna ni Dirk a no palausen ti manarita sangaagpa ti kalawa ti pantalon ken badona. Kasla pay kanayon nga agsalsala no magna, aglalo no makangngeg iti tokar a Rap. Creep walk kan ti awag iti daydiay. Pangaliddogen met ti buok ni Kurt ken pamuskolen ti disdisenyuanna a bigotena. Ngem maisupadi kenni manongna a Dirk, nakikipet met ti kaayatanna a pagbado. Maipakita la ket ngarud ti nabiskeg a taktakiagna. Kasla ariwawa met ti panagdengngeg ti Lakay iti magustuan daytoy a musika nga aw-awaganda iti rock ken metal.
"Adda a talaga iti nagannak a mangtubay kadagiti annakda. Saan a dakes a sumurotda iti uso tapno dida met makuna nga "outcast" ngem masapul met a maipasagepsep iti naganus pay a panunotda ti kinapateg ti namunganayan a kultura." naisip ni Lakay Jesus.
Nasinga ti panagam-ampayag ti panunot ti Lakay idi mangngegna ti pamigsaen a tokar ti radio iti uneg ti balay.
Perlas ng Silanganan
Kung tawagin ang Pinas
Sinilang sa Silangan
angkan ni Malakas
Anak ni Bathala
Akoâ€™y nababahala
Di ako naniniwala na
Ako ay malaya
Akala ko ba Philippines 2000
Pero bakit ganon
Parang walang patutunguhan
Kung buhay lamang
Ang dating mga bayani
Alam kong sila ang
Unang-unang magsasabi na
Kahit kailanman bayan
Muna bago ang sarili
Sa pagnanakaw ang mga nakaupoâ€™y nawiwili
Kapuna-puna ang mga anomalya
Ang kakapal nila mga walang hiya
Barong tagalog pa ang suot ng mga gago
Pag nagtagalog baku-bako
Ang labo ilan sa liderato
Sa krus dapat ipako Alam
nyo ba kung sino ang
mga tinutukoy ko

* Dugong inialay para sa bayan
Sayang naman ang kanilang pinaglabanan
Dugoâ€™y bumaha at naging pataba
Bulok na bunga tumulo ang luha
Ammo ni Lakay Jesus a ni Dirk ti agpatpatokar. Baro a klase ti literatura daytoy Rap a paborito ti apona. Nupay kasla awan tonona nagmayat man ti panagdengngegna iti mensahe ti kanta. Pudno amin dagiti imbutaktak ti nangputar iti daytoy.
Gapu iti kanser ti sosyedad nga aw-awaganda iti graft ken korupsion lalo pay a mailumlumlom iti kinarigat ti pagilian. Kaaduan ngaminen nga agtuturay ti buklis. Iyun-unadan ti bagbagida ket maisaksakripisyon ti panagdur-as a nabayag koman a nagteng ti Pilipinas. Segun iti nabasbasana a pagwarnakan, maikadua gayam ti pagilian a karang-ayan iti sibubukel nga Asya idi kalpasan ti maikadua a gubat sangalubongan, sumaruno iti Japon.
Kanayonna a salsaludsosen iti bagina, "Apay nga ita ket maysan ti Pilipinas kadagiti kapanglawan a pagilian ti Asia? Idi ket pagbilbiliban dagiti Intsik ti kinalaing ni Pinoy iti rice farming ket umayda pay agadal iti Phil Rice tapno matuladda ti teknolohia iti panagtalon ngem apay itan a napanglaw dagiti mannalon?"
Kaaduan a saludsodna ti sungsungbatanna met laeng,
"Gapu ta nakurang ti panagayattayo iti pagilian".
Kasla mangmangngeg ita ni Lakay Jesus daydi bitla ni Constante iti maysa a seminar iti barangayda a nagpaayanna kas resource speaker. Mainaig daytoy iti pananglaban iti kinapanglaw ken gapu no apay nga adda panagkunniber. 
Appo a kabaranggayakâ€¦.Iti sumamamanon a dekada, ti kaadda ti graft and corruption iti pagilian ti maysa kadagiti pbroblematayo.Daytoy a krimen ti mangidagdagel kadatayo iti nakaro a kinapanglaw . Ta dagiti buis, wenno kuarta ti umili, ayna, nagkas-ang man aya ta isuâ€™t kibkibrongen dagiti politiko, daulo ti ahensya ken political appointees. Tumuknoâ€™t ulep katatayag dagiti palasyo ken minilyon ti pateg ti reshousesda. Sumilsilap limited edition a luxury carsda. Amin dagitoy a sagsagrapenda ket naggapu iti kaban ti gobierno nga agserbi koma kadagiti umili.
Ngem kakabsat amma ken innak ida, adda met nagkurangantayo no maminsan. Ta idi eleksion ikur-ittayo met naganda. Gapu iti "ninoy" a nairagpin idi makidinnakulapda, ay, ket insurattay metten naganda iti balota. Ditay man la inamiris a no isudaâ€™t agturay mamitlonto a daras ti panangabrotda babaen ti panangkallongda iti kaban ti pagilian, kanayonto nga agbusbussog ti bolsada.
Ditay met a mapabasol ni Apo gobernador wenno mayor no apay a kastoy ti aramidda. Gapu met la iti aramidtay nga umili. Inaldaw iti opisinada aduâ€™t mapan agpakaasi, pagpadoktor iti anak a masakit ken dumawat iti panggrocery ta dipay nangan ti pamiliana.Ngem iti balayda ania ti ar-aramidenda? Pekpekkelanna tay baudna idinto a nakaammal iti sigarilyo ken panay ti tanguapna iti nasanger. Ni met baketna, tsismis ken tong-it laâ€™t ar-aramidenna. Iti rabii, manso latta ti panagtiliwda iti layap uray maadi-adin ti annakda. Dida met ngarud agusar iti proteksion ta sangkakunada, didakan metten no kua marikna. Kasta a kasta, iyur-urayda lattan ti dull out ken relief goods nga ipapaay ti gobierno idinto nga agkarkaruotan ti no mano nga ektaria a daga nga agur-uray, gumawgawawa a mamulaanda koma.
Sulisog met dagiti dadduma a kapitalista. Agiyoperdaâ€™t, komisyon ken ni Apo Diputado tapno isudaâ€™t panggatangandaâ€™t masapsapul iti opisina ken isudaâ€™t mangkontrata kadagiti proyekto. Dayta metten ti makaigapu no apay a substandard dagiti proyekto a ta ania ngarud ket naibolsan tay tallopulo a porsiento a komisyon.
Di met a mailaksid dita ti media ta adu met kadakuada ti nakullaapan ti panunotna. Kuarta met ti umuna iti panunotda imbes a ti panangipatungpalda iti sinapataan a pagrebbenganda. No apay a nakunak ti kastoy gapu met la iti obserbasyontayo. Pagbalinenda metten a panguartaan ti panaginterbiuda. Imbes a presscon pesocon metten ti mapaspasamak ta kalpasan ti panagsaludsod iyurayda tay naisobre. Pangalaan ngay ni politiko ti itedna lalo ket pati drayber, no dadduma, maisurotda. Obra met ti dadduma a mannurat, nga isakada tay nasuratna. Ti makadakes, nakaro ti dadduma uray gapuanan ti sabali idatagna kasukat tay mayawat kenkuana.
Appo a kabaranggayan, dagita ti makagapu no apay a di rumang-ay ti pagilian. Ngarud, usarentayo koma ti konsensiatayo iti panangibutostayo kadagiti agturay kadatayo. Laglagipentayo a datayo a botante ti kabilegan iti aldaw ti eleksion. Ngarud ditay sayangen ti butostayo. Ipatugawtayo iti turay dagiti adda panagbutengna iti Dios ken ammona ti agserbi kadagiti tao.
Imbes nga iyuraytayo ti dull out ken relief goods, sursuruentayo nga unnaten dagiti ur-urattayo. Nabaknang ti nakaparsuaan ket no ammotayo nga usaren dagitoy iti umno a wagas, sigurado ditayo maawanan iti inaldaw a pagkasapulan.
Adda dagiti iwarwaragawag ti provincial government a bukbukel a mabalintayo nga imula malaksid iti pagay ken tabako. Sumagmamano ditoy ti mais, kamatis, soy beans, kape, cacao, sorghum, kamoteng kahoy, green peas, blackbeans, sunflower ken balatong. Garantian met ti gobierno nga adda madadaan a kompania nga aggatang kadagiti apittayo isu a gundawayantayo koma dagitoy. Mulaantayo dagiti nagkalaeganen a dagdaga tapno adda kanayunan a pamataudan. Padasentayo man ketdi ti makipaset iti agtinawen a fieldday nga isaysayangkay ni gobernador. Wen ta daytoy ket nairanta para kadagiti adda iti agriculture sector nangruna kadagiti mannalon. Iti nasao nga okasion nga ipakita dagiti lideres ti probinsia ti banag dagiti demo farms a nangipadasanda kadagiti inyendorsoda a mulmula.
Naisurotak naminsan iti BaRang-ay demo farm iti ili a San Juan particular iti paset ti sunflower. Sipapannakkel ni apo gobernador a nangipadamag ken ni Agriculture Secretary Arthur Yap a nakaapitda iti dua a tonelada a bukel iti maysa ektaria a talon ket nalakoda kan iti uppat a pulo a pesos ti tunggal kilo. No kan ti magastos ti pagsasaritaan kas met la iti agmula iti mais.
Napintas daytoy a damag. Ta segun iti ama ti probinsia, mabalin kan nga alternate crop daytoy ti tabako. No ngamin agpapada ti mulatayo, nalaka met ti panaggatang dagiti komersiante. Ammotayo met ngata tay makunkuna a law of supply and demand. Malaksid iti dayta, malapdan pay ti pannakamula dagiti salty a lugar a pakapatanuran iti nababa ti klasena a binulong.
Daytoy sunflower, no ti ammoyo ket agyan la iti minuyongan, biddut dayta kakabsat. Mailaok iti feeds a kanen ti tatadien a manok ken nananam pay a kut-iman kas iti bukel ti pakwan ken karabasa. Saan la a dayta, no agbalin a sunflower center ti probinsiatayo, presto umay dagiti kapitalista. Agpatakderda iti planta para iti pannakaproseso ti bukel tapno agbalin a lana nga aw-awaganda iti sunflower oil a kaasping ti olive oil. 
Sabali pay ti kampanya ti DTI a One Town One Product wenno OTOP. Daytoy ti pannakapaadda iti produkto ti tunggal ili a makuna a pakaam-ammuan kadagitoy. Iti kasta, saan nga agkikinnumpetensia dagiti mannalon ken dadduma pay a negosiante. Maipasigurado met no kuan ti napintas a presio. 
Iti kalkalpas a 4th Executive Board Meeting ti League of Provinces of the Philippines, inlawlawag ti gobernador ti North Cotabato nga idi 1998, ti probinsiana ti maikalima a kapanglawan iti pagilian. Inayon pay ditan ti limapulo a porsiento ti lugar a makunkuna nga apon dagiti rebelde. Ngem ita nupay adda kan pay laeng dagiti gundaway a rarauten dagitoy ti sumagmamano nga ili iti masakupanna, saandan a maala pay ti suporta ken simpatia ti umili. Apay? Gapu ta impamaysada ti pannakapapigsa, ti panangparang-ay kadagiti away. Mamatida ngamin a saan a kabusor dagiti rebelde no di ket senialesda iti saan a pannakakuntento iti gobierno. Ti kasayaatan, ditay ikkan iti gapu nga agrebelde dagitoy. Ita numero uno ti Cotabato iti job generation program ti presidente. Gapu daytoy iti mulada a rubber tree. Saan a kas iti dadduma a produkto saan a mabangles daytoy. No dimo kayat ti presyo iti a bulan, mabalinmo nga ilako iti sumaruno a bulan. Ti napintas a damag kaayatan ti rubber tree ti tropical a lugar kas iti probinsiatayo. Mabalintayo ngarud a mulaan dagiti idle lands iti kasta addanto apiten iti masangguanan. Napintas pay nga anti-erosion agent daytoy. Kinapudnona, maysa ti rubber tree kadagiti aprubado ti DENR a maimula iti reforestation projects.
Kadakayo met nga adda tarakenna a kalding, mabalinyo met ti mangbuangay iti organisasyon tapno makaalakayo iti toro. Wen adda dagiti kalding nga imported a madadaan nga ipaay ti probinsia kadagiti indibidwal wenno organisasyon nga addaan iti tallopulo agpangato a kabay-an a kalding. Ammo ngamin dagiti opisialestayo a paggugusto ni Ilokano ti karne ti kalding ket no agpaadutayo, siguradon ti pakailakuan dagitoy. Cross breeding a makunkuna daytoy tapno iti kasta dumadakkel dagiti tarakentayo ken sumayaat pay ti kalidadda. Umadu ti maitedda a gatas a kas kasustansia ti gatas nga aggapu iti baka. Pasiarenyo ti Barang-ay nga ayan ti demo farm dagiti programa a Development of Various Breedersâ€™ Stocks ken Goat Multiflier Advancement.
Kadagiti mangngalap liklikantay koman ti agusar iti dinamita ken dadduma pay a klase ti illegal a pagkalap. Napintas man ti inaramid ti Brgy<pd>.</pd> Cadaratan ili iti ti Cabu-anggaw. Nagmulada iti mangrove wenno bakawan iti kabaybayanda.Ita, kaay-ayon dagiti lames ti agapon kadagitoy. Inidianda metten ti illegal a panagkalap ket tartaripatuenda ti fish sanctuaryda. Tapno manayonan pay ti pagkakitaanda, agtartaraken met itan iti root baybay a maaw-awagan eucoma wenno kanotkanot dagiti bumaranggay. Ti nasao a seaweed ket maar-aramid a kapsula ti agas, pagpatangken iti sorbetes, mausar iti cosmetics ken nasustansia pay a saladen.
Sabali pay ti panagtarakenda iti sea urchin wenno maritangtang. Nangina daytoy ket napintas a pagsapulan. Sapsapulen dagiti lumakay ti birtudna. Tumultulong ti BFAR tapno iti kasta mapataud ti pagtrabahuan a kurang iti pagilian. Masapul laeng ti anus ta saan a mabalin a datayo amin ket agopisina. Masapul nga adda manggamulo iti daga ken kabaybayan ta dagiti agtatalon len agkalkalap ti pudno a bannuar. No awanda awan metten ti makan dagiti adda iti siudad. Ditay koma ibain daytoy a panggedan.
Papintasentayo ti kalidad dagiti produktotayo ken isurotayo dagiti annak ken appokotayo itoy namunganayan nga industria tapno di agngudo dagitoy. Maysa ditan nga ehemplo ti abel iloko. Manmanon kadagiti annak ken appoko dagidi agab-abel ti mayat a mangituloy iti industria. 
Ita, makumikom pay gobernadortayo a mangpasantak iti daytoy. Dumawdawat iti tulong dagiti kadaraan iti Amerika ken isla ti Hawaii tapno maiyam-ammo iti sangalubongan ti abel iloko. Ngarud, imbes a lipaten ken itanemtayon daytoy nga industria, lalo koma a papintasentayo ti kalidad ken disenio dagiti partuattayo tapno mailinia metten daytoy kadagiti indigenous materials kas iti kosi. Adda dagiti isaysayangkat iti probinsiatayo a product development clinic a pakaay-ayaban dagiti international product developers tapno umay mangisuro kadatayo. Ngarud ditay palusposan dagitoy a gundaway ket umatendartayo kadagitoy a seminars ken ipakattayo dagiti masursurotayo.
Ditayo met a liplipatan ti dumawat iti tulong ti nailangitan nga Ama tapno tarabayennatayo iti inaldaw-aldaw ket mapksiattayo iti kabiitan a panawen ti pudpudno a kabusor ti gimongâ€”ti kinapanglaw. 
Awisentay ngarud ti amin a sektor nga agmaymaysa para iti panagdur-as. Rugiantayo ti panagbalbaliw iti bagbagitayo. Kabaelantayo daytoy. 
"Nagsayaat ketdi koman no arakupen ti umili dagiti napipintas a programa ti gobierno tapno rumang-ay metten ti pagilian." naingilangil ni lakay Jesus. 
Maob-obserbar ngamin ti lakay a marmaratamnay ti kaadduan kadagiti umili. Kasano ngamin ket panay met gulon ti mabuybuya iti telebision ken mangngeg iti radyo. Awanen ti mamati iti sao ti dadduma nga agtuturay.
"No apay ket ngamin a di makaur-uray ni Pinoy" napasennaay manen ti lakay. "Imbes a dagiti linteg para iti progreso ti tamingen dagiti mammanday linteg, maringgoranda ketdi nga agpipinniltak iti rugitda, a mangkalkal iti buyok ti padada met la nga addaan iti nabangsit a palimed. 
Innala ni Lakay Jesus ti kuaderno a naisigpit ii ngatuen ti dagidagi. Dinan nagawidan ti bagina a nangidaniw iti putarna a planona nga ipatulod iti Tawid. 
" Politiko ken Umili"
<lbl>i<pd>.</pd></lbl> politiko
Indengam koma saning-i ti umili
Kasapulanda ipaaymo kadi
Saan ket nga agpatingga la iti kari
Imbitlam idi campaign rally.

Iwaksim gartem ni panagimbubukod
Pagilian sika komaâ€™t mangukod
Mangiturong iti lawag ni rang-ay
Allukoyem amin a sangay.

<lbl>ii<pd>.</pd></lbl> umili
Agkaykaysa para iti pagilian
Yagawam ti agridam
Irugim ti panagbalbaliw
Ditan nay bukod a bagi.

Unnatem simkilen nga ur-urat
Bennatem nagbetted a lasag
Usarem para iti progreso
Nakaparsuaan ken aglawlawmo

<lbl>iii<pd>.</pd></lbl> politiko ken umuli
Isardengyo kadin panagrinnikiar
Dakay met la duaâ€™t makasalbar
Iti agtungtunglaben a kinaimbag
Dikay agbalin a maag. 
Agtiponkay iti puersa
Mangpasangbay nakaisem nga agsapa
Adda pay la namnama
Iti init, nalawag a raya. 


Wow! Nagpintasen," naggiddan ti natibong a palakpak dagiti dua nga appokona. Bayat gayam ti panangiyebbetna iti berso a putarna dina napuotan ti iyaasideg dagitoy.
Lo, kasla FrancisM. kayo gayam yoh!" kinuna ni Dirk nga agwagwagis.
"Ania nga, Dong Abay ti Yano kunam a! Lo youâ€™re the man" insalpika met ni Kurt.
"Lo! Kopiaek man"
"Uray siak iyaramidak iti rock music."
"Gurayka rap metal ti aramidenta siak ti agrap sika ti agtokar ta kantaenta diay eskuela" inyatipa ni Dirk.
"Teng teng teng" immuestra ni Kurt ti panaggitarana.
Idinto a rinugian met ni Dirk ti nangiyayug iti daytoy. 
"Sigurado agbilibda diay skul. Yehyeh bring it down yoh!"
Nagkatawa ti Lakay iti nakitana a langa dagiti appona. Uray no sabalian dagiti appona ti wagas a panangiwaragawag iti mensahe ti daniw, ammona nga aramidenda daytoy tapno mas lalo a maawatan dagiti kapatadada.
"Siakto ti umuna a pangipangngeganyo a" impakamakam ni Lakay Jesus kadagiti appokona a saanen nga agpakabatubat a maikkanda iti moderno, sumarampiting a tono ti daniw-arubayan a putarna.
















<b>Ni tiyang aymee </b>

"Bigla a rinakepnak. Nariknak a ti barukongna a naikalleb ditoy nabaknang a barukongko. Saanakon a nakapagkeked idi iyap apna ti magagaran a bibigna ditoy birhen a bibigko.Ket dagiti nabisneg a takkiagna baludnakon a nairut."


Agsapa ti Sabado idi napanko dinagas ni Tiyang Aymee.Ta kadduaak a mangipan ti paw-it idiay Pico, La trinidad. Impaw-it ti katarbahuanna.Nalabit nga agalas nuebe ti agsapa.Pimmalasyo ti balayda. Dua a kadsaaran a konkreto ti aglawlawna ken maris lemon ti pintorna.Kasta met a naaladan ti aglawlawna ti cyclone wire a naipatong iti hollow block iti tallo a kadapan.

Nagderetsoak nga immuna iti kusina ta innak agkallong no adda makallong. Ta isu ti aramidko no dumagasak ditoy balayda. Ngem, kasla awan met ti ganasko a mangan uray pay no adda nabaknang a taraon nga adda iti uneg ti ref, isu a nagtimplaak laengen ti kape ken napanak idiay salas ta urayek isuna ta adda idiay ngato ta nalabit ket agpelpelles ken ikabilna manen siguro datay bangbanglona nga istetsayd.

Kumpleto ti applianacesna.Dagiti tugaw, lamisaan, kabinet, ruangan ket naaramid manipud Nara ken Mahogany, isu a nagmayat a buybuyaen.Kasta met floorna ket sisileng sisilap a ceramic tiles 16x16 , a ti marisna ket nakusnaw a puraw.Ngem iti second floor, puro a Mahogany. Nalabit a lima a minuto ti napalabas nga agbuybuyaak ti TV, nakitakon nga umol ulog ti agdan. Adda pagdiskansoan ti agdanda nga agpangato ta naaramid met laeng ti Nara. Idiay a nakatakder a nangkita kaniak nga umisisem.

Nakapantalon ti maong nga asul ken nakablousa ti nakusnaw a nalabaga ken adda abaniko a nakasaglay ti tenggedna a nasiglot ti batog barukongna a kasla Girls Scout, ta isu dayta iti paboritona. 

"Hoy Mr<pd>.</pd> Alejandro Arakattot! Ania manen ti nakitam?"

" Awan Tiyang, no saan a datay Baggak iti daya a nagparang!"

Iti dayta a nanggegna kaniak, inagawaanna ti immulog. Uryala tumunukotok datay high hill a sapatosna. Inagawaannak ginuyod. Sana kinuna:

"Inta ketdin amangan no ania man ti inka maipatpataray-ok kaniakon!"

Urayak la mapawingiwing ti bang bangir idi masay-opko ti bangbanglona. Saanakon a nagtagtagari ta amangan no mabapsilat to manen kasla kimat no adda makunak.

Nauneg ti Brgy<pd>.</pd> Kalabbaan a lugarmi manipud Nasyonal Rd<pd>.</pd>, agtricyle nga umona a rumuar a mapan iti Nagsangalan a pagurayan ti lugan.No man pay sementado amin a daldalanen, saan met a kasla kana ti rumuar. Masapul a mapno ti tricyle sakbay nga agbiahe.Isu a ti inaramid ni Tiyang Aymee, addan tinulagna nga immuna a mangitulod kadakami idiay Nagsangalan ken kasta met isunto met laeng ti pagluganami nga agsubli.

Agsipud ta Sabado, kaadduanna ti lugan nga agpa Baguio ket napunno.Isu nga agalas dosen idi dumanon kami idiay Baguio. Imbag la ket ta adda Van a nakilugananmi a naggapu idiay Binalonan.Sadiay likudan iti Post Office na kami nga inasardeng ta idiay met ti dalanna a mapan Rimando Rd<pd>.</pd> Pinababa mi ti Session Rd, ken tapno saan mapanawan ni Tiyang Aymee, kimpet ditoy makanawan takkiagko. Binalassiw mi ti Session Rd a napan a makatigid ta kunak a epepenmi pay ti tianmi ta mariknakaon nga agkiraos daytoy buksitko, ta kape laeng met datay inigupko idi agsapa.Mayat ti pannagna ni Tiyang Aymee, danggayan ti tumunukotok nga uni datay high hillna. Urayla met mapataliaw dagitay masabatmi. Kunada siguro nga agweetheartkami.Kasta met datay pay-odna a naidumduma. Naidumduma kunak, ta uray la mapuligos dagiti masabatmi a kumita ken makitak say op say-openda ti malikudanmi.Igagara met ni Tiyang Aymee a medyo pagyakayaken ti pannagnana tapno adu iti makadlaw.Saanda a mairupaan a nalaing ni Tiyang, ta mayat piman ti pinamay-anna datay make upna ken datay taklap ti matana a dekolor, isu a kasla artista ti datingna kadagiti makakita.Ngem siak ta nakabadoak ti longsleeve nga adda kolarna a puraw(Chinese Collar), a naparisan ti pantalon a Kuldoroy met laeng a nangisit nga inted ni Tiyang, ken nangisit a sapatos a lalat(angtibay brand)santo ti bisngay daytoy medyo pattidogen a buokko ti sango ket agpakanawan, adda nanggeko a nasabatmi a nagkuna:" kasla Jose Rizal iti itsura daydiay lalaki ken kasla Teen -ager a kinapetpetan datay nakadark glass a baket!" Isu a nakunak ti bagik, 33 ti tawenko ngem kunada ketdin a teen agerak!" Saanko nga imbaga ken Tiyang, amangan no kaslanto manen kimat a saanna makontrol ti bagina.Isu nga immesemak laengen.



456 a restauran ti immuneganmi ang adda iti makinkatigid iti session Rd<pd>.</pd> no agpababaka. Nakipilaki iti counter.Agpada kami a tinuno a bangus(boneless) ti inorder, agraman dinengdeng nga adda nateng, rabong, saluyot, uong a nasalamagian.Nagtugawmi a nagsango iti tengga ta isu ti ayan ti bakante.Saanak pay siguro a nakasimsimpa a nagtugaw, rinugyanen ni Tiyang ti nangisakmul a dina payen nalagip ti nagyaman."Siguro mabisin unayen, nakunak lengen ditoy panunotko."Siakon ti nagyaman a sililimed.Kalpasanna kitkitaek ti pamay an ni Tiyang mangan. Uray la medyo agtulidtulid dagiti bukel ti matana no kalpasanna nga igupen datay digo ti dinengdeng.Ngem idi nga agisuboak, nadlawko a kasla agba-en ni Tiyang. Saanna a naappot datay ngiwatna, pagammuan; Hatsing.....! Naipugsona datay adda iti ngiwatna, imbag ta nakalisiak ket datay adda iti likudak ti nakaipuruakanna datay kankananenna. Maysa met a nataengan a lakay ket nakabado ti barong a puraw nga adda kaduana mangmangan a medyo mestisa.Ania ngay pay mo di narugitan!Inagawaak nga impunas datay ig iggemak a tissue paper ket kinunak iti daydiay lakay."Sori 'tang, nalagip siguro datay agar arem a baro ken Tiyangko, isu a bigla a nagba-en!"Sako inarasaasan." Balasang a baket ni Tiyangko, 'tang." Simmungbat met ti loko a kunana:" Ibagam ken Tiyangmo a kabalbalok."

Gapu siguro ti bain Tiyang, ta isu met ti apple of an eye dagiti tattaon, timmakderen a rimmuar; isu a kapilitan sinurotkon. Nagpara dagus ti Taxi. Dinak pay tinaliawen no addaak a sumursurot. Addaka mi ti uneg iti taxi, idi saludsoden ti driver no sadinno ti papananmi. Siakon ti nangibaga nga idiay Pico, la Trinidad, ta saan met a matagtarin ni Tiyang no di ket nakamisuot lattan, a saan a maispiling ti itsurana ti rupana.Addakami ti masungad iti KM 4 idi kunak ti driver nga isardengna iti batog ti Jack restaurant. Bimmaba kami ken Tiyang kalapasanna nagbayad. Imbagak ken Tiyang a ditoy Jack Restaurant ti pangituloyanmi ti pangaldawmi. Nagtung-ed.No man pay awan datay menu anga inordermi idiay 456, nagorderakon ti pinikpikan a para kaniak. Inayayok met ni Tiyang nga Agorder para kenkuana ta kunak naimas. " Di isu!" kunana a napilpilit ti isemna.Pagsayaatanna ta adda pay sinigang a karpa.Bayat ti panpannanganmi, kinunak ken Tiyang a textkak laengen datay lakay ti katrabahuanna a nga umaynakami saraken ditoy jack retaurant tapno awan ti adu a tiempo a mabusbos ken tapno makasubli kami a dagus idiay baguio nga agpasyar."Good Idea Alejandro! Urayla nagsippat dagiti dakulapna nangibaga.

Husto nga agleppasleppas ti pannanganmi idi adda umasideg a lalaki a naka polo barong. Nailasinko nga isu datay nakaipug awan ti kankanen ni Tiyang idiay 456.Kasta met a nailasinnakami.

Nasdaaw ni Tiyang, ket saanna a nagawidan ti nagsao. 

"Ah, sika ti lakay ni kumare Pansang! Asinno datay kaduam a babae a mangmangan idiay 456?
Kinasaok ni Tiyang a pahinay hinay laeng ta saanna nga amammo daytoy lakay. Ngem ingarawna latta met.Saan piman a nakatagari daydiay lakay. Intuloy ni Tiyang ti nagsao,

"Adda 1k U<pd>.</pd>S dolyar nga impaw-it ni baketmo; nasinged kami nga agayyem. Kunana nga usaren dagitay anakyo nga agraduar.Kuna ni kumare Pansang(Pantasia ti pudno naganna nga asawa daytoy lakay) nga agraduar datay inauna nga anakyo a babae iti kinanars.Ken datay inaudi a lalaki nga agraduar ti segundaria.Ulitek, asinno daydiay babae a kaduam a mangmangan? Kabitmo kadi?

Saan a nakasungbat diay lakay. Sinangok ni Tiyang a nakatakder ken nakabannikes payen a sisasango idiay lakay; linamlamuyotko ti nagsao.

"E,, kua Tiyang, sapay ta saanka nga agunget daytoy kunak. Ammok a ti bilin ni kumarem Pansang, isu ti mangited ken tatang daytoy paw-it. No bilang adda makita nga ramid ni tatang, private lifena daytan. No asinno man daydiay babae a kaduana, saantan a pakibiangan. Ti pakibianganta, ited dayta paw-it." Kinidiatak diay lakay, sako kinita ni Tiyang.Inagawaan ni Tiyang a binukitktit datay hanbagna. Intedna datay nakasobre idiay lakay. Pumanaw koman diay lakay a dagus, ngem nagsaoak.

"Mabalin kadi' tang a bilangem pay nga umona dayta no Husto? Ken dispensarem kadi a ni Tiyang?

Linuktanna datay sobre; binilangna. Iti umona a gundaway nagsao.

Siak ni Mr<pd>.</pd> Duriken Pakpako, kakaisuna lakay ni Pansang. Maragsakanak a makakitaka kadakayo lalona kenka kumare Ayme, no maikariak a mangawag kenka. Wen, sinarita ni baket ti kinasingedyo ket kunana a sika ti pagpaw-itanna ta sika ti talkenna. Ket dakkel unay ti pagyamanak ta napaneknekak a mapagtalkan ka. Agyamanak met ti panagisakitmo kenni baket. Maawatak no apay a kasta iti idiarmo ita.Manipud panagasawami ken Pansang, awan ti panggepko nga isukat isuna wenno agkabit.Datay nakitayo a mestisa a kaduak, isu ti kasinsinko nga abogada mangilaklkad datay koreksyon ti nagan datay inaudi a baromi nga agraduar ti segundaria.Kalkalpas ti hearing mi iti husgado, idi napankami idiay 456 a mangaldaw.

Naawatan a dagus ni Tiyang datay palawag ni Tiyong Duriken .Nabainan manen ni Tiyang iti maikadua a gundaway.Napugawanna piman datay barongna, ket ita nagkamali manen ti suspetsana.Saan a nakagatari ni Tiyang. Isu nga inulitko ti dimmawat ti pammakawan ken Tiyong Duriken.Immasidegak kenkuana ket inarasaasak.

"Tiyong Duirken, saan a a pudno balasang a baket ni Tiyangko!"

Naawatanna ti kayatko a sawen,

"Uray siak met barok, saanak met a pudno a balo!"

Nag appearkami. Masmasdaaw laengen ni Tiyang Aymee.

Immasideg ni Tiyong Duriken kenni Tiyang a kinunana.

"Agyamanak unay kumare Ayme!" 

"E kua,, pare Duriken, siak ti dumawat ti pammakawan, naminsanta la nagkita, naminduaakon a nakaaramid ti basol kenka."

"Awan ti basolmo kaniak mare Ayme. Maawatanka. Siak ket ti dumawat ti pammakawan, ta maysa a panagisakit ken kumarem ti inaramidmo."

Inyalawatna ti makanawan nga imana, inannugot met ni Tiyang a siiisem.



Malem iti Domingo maysa siguro nga alas kuwatro idi kinadwaak ni Tiyang a napan nagpasyar idiay Eskuelaan.Iti Elementarya ken Segundaria nagraduaranna nga adda iti puseg ti Barangay, nakitana dagiti pagasayaatan nga impaay dagiti Pumurok . Ti Elementary ken segundaria adda kabukbukodanda nga alad a hollow block a naipalikmot ken adda lapida nakaisuratan dagiti donors.Adda maysa a lapida a sobra ti kadakkel ti letrana. nasdaawa ni Tiyang ket sinaludsodna no apay a kasta!Imbagak kenkuana a pinablbaliwan datay Donor, ta idi damo bassit ti letra a naikabil datay naganna. Idi nakitana babassit, nakaunget. Kinuna sukatanda iti daddakkel a letra ken tapno makita kano nalaing dagiti tattao nga isu ti akindonor.

Nakaunget dayta a naamuan ni Tiyang, kunana palangguad. Amamona dayta a tao, ta isu idi datay pinarusokanna idi addada iti grade 3.Kinuna kaniak:

"Ammom Andring?"

"Saan pay Tiyang.Ne apay manen nga andring ti kunam kaniak?(Sabagay kabisadukon ni Tiyang. No adda kayatna, pudno a naganko ti ibagana, ngem no adda kagurana, Andring, Andro,Alex, wenno ania lattan ti iyawagna kaniak.) Ania dayta Tiyang?

"No naimpusoan ti panagited, naisurat man ken saan ti nagan dita lapida, saanen a masapul nga inka agunget. No la ket adda pakakitaan wenno naitungpal mayaten. 'pay masapul nga ibandom a sika ti nangited? Pinapalangguad dayta!"

"Tiyang, saan met a pare pareho dagiti kananakem dagtti tattao. No kasdala koma agnaknakem a Mrs<pd>.</pd> Imelda Arakattot Alimpatok, di mayat koma!

Napanmi kinita datay kalkalpas a naaramid a Gate ti Segundaria.Malagipko nga idi agsolsolicitda principal maipapan dayta project. Kinuna ni Tiyang, nga alaenna dayta program of work dayta project ta isu ti mapan agsursor.Idi kinuna ti Principal nga awan pay ti program of workna, nagunget ni Tiyang a kunana:

"Madam principal, masapul nga adda program of work dayta Gate tapno adda pangwedan a dumawat ti tulong. Aramidenyo ti kabiitan a tiempo ta addaak pay ta siak ti makaammo!"

Isu a kapilitana nagpaaramid da principal ti program of workna.Innala ni Tiyang dayta a program of work. Husto met nga adda sumagmamano a balikbayan isu ti napanna kinasarita.Kinasaona ti tunggal maysa no ania ti kayatda a gatangen nga adda diay program of work. Adda nangibaga a sagutenna ti landok, semento, darat, ket adda met nangibaga nga isu ti makaamo ti meryenda dagiti agtrabaho. 25 a ribu a pesos ti balorna ti materiales dayta project, ngem saanen a kuwarta ti dinawat ni Tiyang, ta mismon dagitay donors ti napan gimmatang. No ania man ti nagkuranganna, ni Tiyang ti mangtipon. Pagsayaatanna,isu ti nangibaga kadagiti bulontaryo nga agtrabaho. Adu ti nagmayat kasta nga adda nagited ti bagas a nailuto ken nagbulantaryo a nagluto ken nangisagana iti merienda.Kalpasan ti 5 nga aldaw. Nalpas dayta Gate a project."Welcome Kalabbaan National High School"

Ket iti nakisurat iti labida. "A joint project by the Generous peopel of Brgy<pd>.</pd> Kalabbaan."Iti Log Book, adda diay aminen ti nagnagan dagiti timmulong ken donors, agraman kantidad, ken makmakan a naidonar wenno naipaay iti dayta a project.

Adda impaay ni Tiyang a baro Kumpyoter agraman printerna iti daytoy nga Eskuelaan, ngem imbilinna nga saanda nga ibagbaga no asinno ti nangited. Irecord da laeng kanon.Ngem sutilak met ta napanko met impegket ti bassit a letra idiay likudan ti LCDna ta 17 inches, siak ngamin ti nangi set up.. Tiyang Ayme's love! Isu nga adda nakaammo nga isu ti nangited. Sus ama,kasla met kumilaw ti kitana kaniakon! Isu a dinagdagusko ti nagparitumeng iti sangwananna



Malem ti Lunes, addaak idiay kalapaw nga isu ti naghoneymonan da Tiyang Ayme ken Tiyong Timyo. Artemio ti pudno a naganna.Adda iti sangawanan sikigan ti turod a sumango iti abagatan dayta a kalapaw.Adda dagitay binurasko a kakaruyen a bunga ti niog. kasta met a naglengtaak ti mais ta hustonto nga adda kanen ni Tiyang no umay.Datay lana ti niog a nakabotelia, inkabilko idiay abay ti adigi a kentengga. Nagtulaganmi nga umayna pasyaren ti kalapaw a nangisurenderenna ti Bataan ken corregidor.Husto a biente siete a tawenen ti napalabas. Umayna kano kitaen ken lagipen dagidi a kanito.Napintas ti pannakamantinar daytoy a kalapaw ta isu ti imbilibilinna nga asikasuek tapno saan maperdi.Kasta met dagiti mahogany, Gemelina, ken Rambutan nga immumulada idi isuda iti naghoneymoon.Inrekwest ko a ditoyto met ti pakaaramidan ti seremonya no agaksarak ken no agkagasatan kami datay balasang nga isagsagutna kaniak a tarangkiway.

Ngem iti agdama, saan metten ni Tiyang Ayme ti kabbalay ni Tiyong Timyong no saan a ni mismo a kumarena ken katrabahuanna idi ti departamento ti Agrarian a ni Tiyang Karing.(Karina Umep-ep ti pudno a naganna)Kastoy ti napasamak sigun ti istoria ni Tiyong Timyo:

Add idin ti abroad ni Tiyang idi napasamak. Agtawen ti 7, 5 ken tallo dagiti annakda.Ni Isagani, Gema ken Rambo.Madi ni Tiyong Timyong nga agabroad ni Tiyang ta babbassit pay ngarud dagiti annakda. Ngem kuna met ni Tiyang a padasenna laeng kano ti 2 a tawen.Kalpasan ti 2 a tawen, saan a sinustiner ni Tiyang ti saona. Nagsubli idiay abroad.Agsipud ta agkumareda ken ni Tiyang Karing, ta isu met nanganak ti buniag ken Isagani.Binilin ni Tiyang Ayme, a pakikitkitana dagiti ubbing agraman ken ni Tiyong. Agsipud ta nadekketda nga aggayyem, wen kuna met ni Tiyang Karing. Pagsayaatanna ni Tiyang Karing, balasang ken awan pay met ti kapadasanna ken ayat.Kasla met ken ni Tiyang Aymee a nabaknang ti barukongna. Isu ti nagbalin a pannakaina dagitay tallo nga annak ni Tiyang.

Sigun ti istorya ni Tiyong, ditoy met laenga kalapaw ti umona nanagisukoan ni Tiyang Karing ti sibubukel a bagina.

Maysa a tiempo nga nagskit ni Tiyong a saanna a makapangpangan ken saanna met a kayat ti agpadoktor.Madanagan ni Tiyang Karing no ania ti aramidenna. Nalagipna datay kinunkuna ni Tiyang Ayme kenkuana a no agsakit ni Tiyong, aglabus ni Tiyang ket ipakita ti pakabuklan nga isu ti bagi iti kari.Pumigsa ken umimbag a dagus ni Tiyong kalpasan a matagikuana dayta daga iti Kari.

Isu nga ti inaramid ni Tiyang Karing, binilinna dagiti ubbing ken insaganana nga umona ti pangrabiida. Kunana kadakuada nga impanna ipadoktor ni Tiyong.Ngaluganda iti tricycle. Masdaaw laengen ni Tiyong a ditoy met kalapaw ti turongdan.Idi addadan iti uneg ti kalapaw, inyap ap ni Tiyang ti kamen a pagiddaanda.Kalpasanna, inkiktana amin pagananayna; ap ap datay dua turod ken datay ap ap ti bantay bataan.Impakitana nga awan bain ken Tiyong Timyong Kinunana: 

"Timyong, matmatam ti pakabuklak, sika pay laeng ti umona lalaki a nangipakitaak. Kuna ni Kumare Ayme kenka a ti pakabuklanna isu ti Bagi iti Kari. Impaayna kenka nga awan duadua.Pinneneknaka iti kasta unay. Ngem ita ta agkasapulanka tapno pennekenna koma manen dayta riknam ken agasanna dayta sakitmo, awan isuna.Matmatannak a nalaing, manipud ngato inggana ti baba. Daytoy Bagik; isu ti sulnit datay Bagi iti Kari a birbirokem a mangpennek dayta rikan ken agas dayta sakitmo.Manipud ita a kanito, ipaayko nga awan duadua; tagikuaem inggana a mapnek ta rikna, ken inggana maagasan dayta sakitmo."

No ania iti inaramid da Tiyong Timyo ken Tiyang Ayme iti daytoy kalapaw. Isu met laeng ti inaramidda ken Tiyang Karing.Agayayam iti panunotko no kasano nga a tinagikua ni Tiyong ni Tiyang karing.Agsipud ta awan kapadasan ni Tiyang Karing, naannad ni Tiyong a nangisuro kenkuana. Manipud panaglinniha dagiti bibig ken dilada.Kasta met idi agayayam ni Tiyong idiay dua a turod, kangrunaanna idi sangatennan ken itugkelna ti bandera idiay bantay bataan.Agkalin etan kano unay ni Tiyong ta medyo narigatan .Ngem tinulongan kano Ni Tiyang Karing a simmnag-at ket naitugkelna a sibabaligi datay bandera.



Naputed datay pananglaglipko dayta nga istorya idi bigla a nga sumungad ni Tiyang Aymee.Nagpaitulod ti Tricycle, ta mabalinmet dumanon ditoy paraangan ti kalapaw. Ta pinaaramidna ti dalan a zig zig. Medyo agal al simmang-at bassit ditoy kalapaw, nalabit gapu ta saan siguron a naruam a sumanag-at. Adda bay-onna ken cooler nga awitna..Insaganak datay linengtak a mais, inakabilko met ti duyog datay sinuklatko a lulukotena bunga ti niog. Nasayaat ta adda yelo nga awitna ket isu ti inlaokko datay tubbog ti niog. Inkabilko ti ungot a paginumanna.

Ni Tiyang Ayme ti immuna a nagsao.

"Nakalalagip daytoy kalapaw Andring kaniak. Ta kas kinunak, ditoyko nga insukok ti bataan ken corregidorko."

"Agurayka man Tiyang, kasano a nagasawakayo ken Tiyong Timyo ket idinto nga agdinamag a man heaterka, isu a mabuteng dagiti lallaki kano idi nga agarem kenka.Ta sigun dagiti istorya dagiti makaamammo kenka. Nga idi kano 4th year high school kayo, adda nagrayo kenka. Ket pinagsasawam a kunam: Apay mabiagmon ti pamilyam? Adda kadin trabahom nga apay nga agaremaremka?Ken kasta met idi addaka ti koliheyo, kinuman datay agararem kenka: Apay nalaingka nga agarado? No nalaingka, umayka dumanon idiay balay ta ipaarado ni tatangko diay talonmi, ta no saanmo nga ammo ti agarado, sal itenka!"Pudno kadi Tiyang?

"Wen, pudno amin dagita. Isu a ngabuteng dagiti lallaki kaniakon!"

"Ayna,, no siak ti nagsaoan ti babae iti kasta, naglaka ti sungbatna!"

"Ania koma ti sungbtamo? Andong!"

"No ti maysa a babae ket kunana kaniak iti kasta. Ibagak a kuyogennak ta mapanko kasao ni amana a kastoy ti kunak:Adda aradok nga impatawid daydi lolok. Imbilinna a saan a kumpolan iti pangiyararaduak ta daytoy impatawidna nga arado ket nasagrado.Kayatko a sawen a ti pangiyaraduak datay nadam-eg a daga ken saan pay a naararado. No adda ipaaradoyo tatang a daga a di pay naararado, mayatak. Ngem no adda sabalin a nangarado, agtukyadak.Daytoy balasangyo, napudnoak kenkuana nga isunto ti umona makaraman daytoy aradok no mayat kayo. Kunak a!"

Urayla nagmulagat ni Tiyang iti dayta a sinaok.

"Sika a talaga Alex, sabali ti nagyan iti utakmo a!"

"Unay met ni Tiyangen, ibagbagak laeng met ti pudno. Istoryaem man ketdi no kasano nga inasawanaka ni Tiyong? please!

"Iti opisina ti DAR, Siak ti mangserra.Ta da Tiyongmo isuda ti field Representatives. Isu nga ammona ti oras no iserrak ti opisina. Ammok nga adda panagkursonadana kaniak, ta kanayon nga isem ken kiddiatndak no agsinnabat dagiti matami. Mabuteng nga agarem ta nagdinamag ngaruden a manhidak.

Maysa malem ti Biyarnes, oras ti alas singko, sakbay nga iserrak ti opisina napanakpay idiay kasilyas.Ti ammok, maymaysaakon a nabati ta nagawid dagiti kaopisinaak.Napanak iti kasilyas dagiti babbae a mapan umisbo.Idi inlukatko, nabiglaak laengen ta adda ni Tiyongmo iti uneg. Bigla na nga inrikep ken Inlockna ti ruangan. Nagsao a kunana; Pakawanennak Aymee, ayayatenka. Napardas ti garawna. Binaludnak a nairut kadagiti nabisked a takkiagna.Pagammuan, inyabbongnan ti ngiwatna ditoy ngiwatko. Ti bibigna, inayayamna daytoy birhen a bibigko a nangipaduyakyakanna ti nabara ken pudno nga ayatna.Mariknak a ti dilana birokenna daytoy dilak. No man pay awan ti kapadasak, ta isu dayta laeng ti damo a padasko.daytoy birhen a bibigko, innalawatna a sipupudno datay bibig ni Tiyongmo, ket datay agdadamo a makiayayam a dilak, nasuroan iti apagbiit. Innalawatna met a silalamuyot datay dila ni ayat.

Diak mailawlawag ti riknak iti dayta kanito ta kasla adda kuryente a nangbibineg daytoy bagik.Bayat a ti nabisked a takkiagna a nakabaludka kaniak, a ti dakulapna ket naiparabaw ditoy bukodko a mangapapros. Daytoy nabaknang a barukongko ket kinakalluban ti barukongna. Ken kabayatan nga agpipinnadigo ni ayat dagiti bibig ken dilami,diak metten napuotan, nga insallapay ken imputipot dagitoy imak iti abaga ken teltelna. Kalpasan ti sumagmamano a minuto. Uray kami la nagal al idi naginebbatkami.Awan ti rimuar a sao. Ulimek ti nagturay. Naginnesem kami laeng. Rimmuarak manipud kasilyas, inserrak ti opisinami ket nagdardarasak a nagawid."

"Wew..Santong paspapsan gayam ti inaramid ni Tiyong kenka Tiyang. Then, ania ti napasamak kadagiti sumaganad nga aldaw?"

"Iti dayta kapadasak, kanayonen a ni Tiyongmo ti panpanunotek. No dadduma mailiblebegak ken saanko nga ammo ti araramidek. Kanayon a mariknak datay naayat bibig ken dilana. Uray no maturogak, isu ti kanayon a panpanunotek. Nasayaat ta awan ti makaammo ti napasamak ta didak ket kanayon sutilen.Ngem ti pagsiddawaak manipud pannakapasamakna, saan simrek ni Tiyongmo manipud lunes inggana ti Biyarnes. Impagrupko a mabuteng iti inaramidna kaniak, wenno nalabit kunana siguro nga agdarumak.Ngem no ammona lakoma. Kasla agsakitak no saanko a makita isuna.Isu nga inturturedko ti naginsasaludsod ken kumarik a Karing, ta isu ti maysa a kaduak iti opisina.Ne, apay awan ni Mr<pd>.</pd> Artemio Alimpatok manipud lunes a?Kunana nga adda suratna ken Direktor a masakit isuna.Diak maawatan ti riknak iti dayta nanggeko."

"Ket ania ngarud ti inaramidmo Tiyang?"

"Idi naisserrak ti opisina. Nagdesisyonak nga apanko bisitaen ni Tiyongmo. Ammok ti pagkaskaseraanna. Gimmatangak pay ti noodles tapno adda ilutok a kannena.Asideg ti kapitlyo a malikudan ti market ti pagkasaseraan ni Tiyongmo.Duada nga agkaskasera. Saggayda iti kuwarto.

Agsipud ta Biyarnes, nagawid datay kadua ni Tiyongmo ket isuna laeng ti nabati.Agpayso a masakit isuna ta agtrangakaso."

"Siguro Tiyang, intrangkasona datay panangrakepna kenka!" kinunak nga inyangaw.

"Nalabit maysa siguro a rason! Ngem, natuduankano iti aldaw sabado idi napanda iti maysa baryo a nagbisita, ta adda nagawis kadakuada, ket idi sumangpet idiay kaserana ket agpudot met kanon."

"Ania ngarud iti simmaruno pasamak a Tiyang?"

"Inlutoak ti noodles ken binanyosak. Nalagipko datay istorya daydi Lolam, a no aggurigor kano ni lolom, aglabus kano ni Lolam ket ipakitana ti lamolamo a pakabuklanna, Ayna agmulagat kano ni lolom ket bigla a maagasan."

"Ket isu ti inaramidmo Tiyang?"

"Wen a! Agsipud ta ayayatek ni Tiyongmo, no isu ti agasna di isu. Isu nga isu ti inaramidko.Saanak a nagbain a naglabus ti sangwananna, manipud saka ingga't toktok, imapakitak kenkuana.Nagmulagat ti kasta unay bigla a kimmaranting ken bimmangon! Agsipud ta nakakarsonsilyo laeng,makitaka tumakder pay datay barreta, ket no mabalin dumuklos ket sakapennak a dagus. Ngem kinunak. hep! hep ! hep! Cool ka lang darling. No ti Mindanao ket kunada a daga iti kari ta nadam-eg ngarud , kasta met ti Canaan, daga iti kari dagiti Hudyo. Kuna Ti Namarsua Ken Moses, ipakitak kenk dayta a daga ti kari a tagikuaenyo, ngem iti maysa a kondsiyon, natulnog ken surotenyo ti paglintegak.Kasta met daytoy pakabuklak darling,Ipakitak, sika laeng ti immuna a lalaki nangipakitaak; isu ti makuna Bagi iti Kari. Matagikuam a di masasaan, no natulnogka ken surotem ti paglintegan. Awan pay ti nakasagsagid daytoy a bagi iti kari.Kadamdam eganna, Ikarik a sikanto laeng iti makatagikua kalpasanna a pirmaanta ti papel a sika ken siak maymaysa."

"Ania ti inaramid ni Tiyong?"

"A ket nag good boy a!. Nagrekwes a no mabalin praktisenmme kano ti kiss the bride, tapno ammominto kano ti araramidenmi.Dayta la gayam kinunak.Ngem imbagak a mapanpay agsipilyo nga umona, ta ammok ya no adda virusna ket masakit, dipay maakaranakon!"

"Ket nagtulnog ni Tiyong?"

"Wen a! Naparpardas pay ngem alas kuwatro ti inkastana. Inagawaanna ti napan idiay banyo a nagsipilyo. A ket inagawak metten nga inakbil dagitoy balkot ti dua a turod ti bantay corregidor ken bataan a!Isu nga idi agsubli, naabonganan nga intero datay bagi iti kari.Isu a tinungpal ko datay saok. Iti maikadua a gundaway. Nagay ayam a sibubuslon dagiti bibig ken dilami. Inyarasaasna kaniak a praktisenmi pay kano ti agidda iti kama tapno saan kaminto kano nga ignorante.Ngem , inyrasaasako nga inininnayad. Ag OJT kanto no malpas a pirmaanta ti papel a sika ken siak ket maipalubos. Uray agumakanto, promise!""

" Imbag man ta saanmo nga intulok Tiyang ta dinakanto ket kinatkatawaan!"

"Apay Andong, puli tayo ti nalaka sumuko? Naa, no ipilitna ti kayatna iti daydi a kanito, naamammona no asinno ni Imelda Arakattot !"Kontrolado iti situation, uray pay noa kasano ti pudotna, ammok ta dayaw iti nakataya.

"Ania ti simmaruno a napasamak Tiyang?

"Ayna, karabiyenna ti Domingo, kalkalpasmi a nangan. Immay idiay balay ni Tiyongmo. Imbagana nga inkami kanon agsulisitud ti agsapa ti lunes. Ta agfile kano ti bakasyonna ti makabulan.Adu ti masdaaw ti dayta nga aldaw. Uray pay datay direktormi. Apay adda kano napasamak ta bigla nga agsulisitud kami? Insekretok ken direktormi ti napasamak. Naawatanna ket uray siak, innikannak met ti makabulan bakasyon.

Kalpasan ti kasar, ditoy kami kalapaw a naghoneymoon. Ngem kasabakbayan ti kasarmi, imbagak a tarimaannena daytoy kalapaw, daytoy, agdan, bangsal, kangrunaan daytoy datar a pagiddanmi tapno saanto a masakitan ti bukot.Natulnog piman ni Tiyongmo ket tinungpal datay pagannurotan ti Bagi ti Kari. 

"Isu nga ti umuna rabii mi ditoy.Kuna ni Tiyongmo:Artemio aka Timyong ken Imelda aka Ayme, maymaysadan nga awan duadua ti sangwanan iti Namarsua , Therefore, OJT, let begin!"

"Ania ngay met iti inusngbatmo Tiyang?"

"Corregidor and Bataan are eagerly waiting, and pleasing to welocme the invasion!"Innikatko a siaayat ken siiisem dagiti balkot ti corregidor ken bataan .Saan a nagpamayan ni Tiyongmo, intiponna met ti silalamolamo a bagina ditoy bagi iti kari, ket sadiay nagpennekda a nagbbinnulig.Tumanektek dagiti alutiit, nga isu ti nagbalin a tokarmi ken sagpaminsan nga areng ken ayug dagiti maragsakan a panaglinnailomi.

Kas bunga ti bagi iti kari, napaadda ni Isagani. Naala ti naganna manipud mahogany. Ta idi madama ti honeymoonmi, agmula kami met laeng ti kayo.Kasta me t ni Gemma, naala manipud datay kayo a nga immulami a gemilina. Ken kasta met ni Rambo, naala ti naganna datay immula mi a Rambutan.Kunak no awan pagpatingaan daytoy ayan ayatmi,. Ta sal itenen! mismo ket a best frienko ti nang agaw ti ragsakkon! Inagawna ti lakayko a kakaisuna!"

Pinerrengko ni Tiyang iti apagpaman sakbay a nagsaoak.

"Tiyang, saanmo a pabasolen ni Tiyang Karing nga inagawna kenka ni Tiyong, no man pay kasta iti kaipapananna.Wen aminek a saan nasayaat a kitaen iti inaramidda ta aggasawa kayo ngarud.Ngem saanmo met koma nga ipabaklay amin kadakuada iti basol. Malagipmo kadi nga ubbing pay laeng dagiti bungayo ken Tiyong idi pinanawam ida. Imbilinmo ken Tiyang Karing a pakikitkitana isuda agraman ken ni Tiyong. Tinugpalna dayta bilinmo. Isu ti nagbalin nga inada bayat ti kaawanmo. Ayat iti impaayna kadakuada.Kasta met idi ni Tiyong idi agsakit. Sadinno iti ayanmo idi kasapulannaka? Idi agsakit dagiti annakmo, ayanmo idi kasapulanda maipanda iti Doktor? Asinno ti nangala iti lugarmo? Awan sabali no ni kumarem ken best friendmo a ni Tiyang Karing.Isu ti bilinmo kenkuana ket tinungpalna, ket ita isun ti kunam nga akinbasol ti amin!Inagawna ti ragsakmo ket ti lakaymo a kakaisuna? Inagawna no inagawna,no isu dayta ti isyu.Ngem adda met pasetmo Tiyang. Saan a napasamak dayta no dua laenga tawen ti kaaddam ti abroad wenno kaadayom iti pamilyam.Saludsodem kadagiti annakmo ken uray pay ni Tiyong, no ania ti inakem ni Tiyang Karing bayat ti kaawanmo. Nakaadal kadi dagiti kakasinsinko no awan no Tiyang Karing? Nakalasat ngata ni Tiyong manipud patay no awan ni Tiyang Karing? Ulitek, sadinno iti yanmo idi kasapulannaka dagiti annakmo? Sadinno iti ayanmo idi kasapulnnaka unay ni Tiyong? Wen, adu a kuwarta ti impaw-itmo kadakuada, ngem ni Tiyang Karing dina pulos ginamdan a tagikuaen dagita kuwarta, no di ket babaen iti nasayat a panangimanihona, nakaadal dagiti annakyo ken nakalasat ken nagbiag ni Tiyong manipud sakit babaen ti nasayaat panangtaripatona."

"Mayat met ti riknak koma, ngem adda met dua putotna ken Karing!"

"Dayta ti mangipakita Tiyang, a sika ti nagkurang. Idi awanka a masapulnaka ni Tiyong, adda ni Tiyang Karing a nangala ti lugarmo. Nga isu ti nagbalin a Sulnit ti Bagiti iti Kari, Isu dagita iti ebedensiya."

Nakitak a kasla timmakder dagiti napuskola kidayna, ita dayta anasaok.

"A, dakayo ketdi a lallaki, no awan ti baketyon, agawaanyon nga isukat. Apay kastakanto met Andong?"

"Saanto a mapasamak kaniak dayta Tiyang. Isu nga no adda asawaek, saludsudek pay nga umona no adda panggepna nga agabroad, ta no wen kunana, lipatekon tapno diak mapasaran ti napasaran ni Tiyong."

"Kayatmo a sawen Andong, siak ti akinbasol ti napasaran ni Tiyongmo?"

"Saanko a kuna a kasta Tiyang. Sabagay, nasayaat no dadduma no agabroadto ti maasawak tapno makatake two akto met kas ken ni TiyongI Ania Tiyang?"

"Andong, iyadadayom ti saritaan. Ti kunak dayta a best friendko agaagaw, period!"

"Lawaganta daytoya pasamak Tiyang. Mamatiak iti amin a pusok, a ti Apo Namarsua; saanna a pinartuat daytoya pasamak tapno agsina kayo ken Tiyong, agragsak ti maysa ket agladingit ti dadduma.Ti abroad adu ti impaayna pagimbagan, ngem daytoy a pasamak ti biagyo ken Tiyong, awan sabali a nagpartuat no saan a dakayo met laeng.Dakayo iti nangpili.Ket adda dagiti dadduma a nairaman. Dagitoy a nairaman, pabasolenyo kadi ida?Ulitek, saan nga inagaw ni Tiyang Karing ni Tiyong Kenka, nairaman tapno saanna dadaelen ti pamilya, no di ket tumulong. Ebedinsiya, nakaadal dagiti annakyo. Saan nga aginbubukodana. Saanna met nga ipaidam kenka ni Tiyong. Ammok a no addaka nga agbakasyon, iyabug ni Tiyang Karing kenka ni Tiyong. Idi nagbaksyonka daytoy naudi tallo a tawenen ti napalabas. Nagoper kayo met ken Tiyong ditoy kalapaw, saan aya?"

"Kasano nga ammom?"

"Binilinnak ni Tiyong nga agsilawak ti tukak. Isu nga iti parbangon, immayko inyeg ditoy kalapaw dagitay nadalusanen a tukak nasilawak.Innedepko datay lampa, inininaydko ti immay ditoy kalapaw.Nakitak a dita bangsal a nakaiddakayo ken Tiyong, ket sika datay nakapakleb kenkuana.Nakakriing ni Tiyong ta pinadpadaanannak. Isu nga indissok dagitay tukak idiay kusayanyo a di mo amammo. isu a masdaawka laengen iti agsapa no apay nga adda tukak a pamigatyo."

"No kasta, nakitam ti itsurami idi!"

"Kas nasaomon Tiyang."

Agsao pay koma ni Tiyang, ngem isu metten nga adda ni Tiyong a nakamotor. Husto a sumipngeten iti agalawlaw ken ilaylayatna ti napigsa bayakabak. Inagawaak metten ti timmakder ta isu ti tulagmi ken Tiyong nga umay a saan nga amammo ni Tiyang.Husto nga sumreken ni Tiyong ti kalapaw a nakaisem. Intedna kaniak ti tulbek ti motor. Kunana. "Iyawidmo daytoy motor, ta aglugankaminto ti tricycle no agawidkami ken Tiyangmo inton bigat."

Inawatko ti tulbek.Inarasaasak ni Tiyong: "Datay ordermo a lana ti niog a pangpagalis, adda diay abay ti adigi nga akintengga."

Kinitak ni Tiyang siiisem ket kinunak kenkuana.":Happy 27th Corregidor and Bataan Anniversary! Let the celebration begin!!!!""

Uray la napamulagat dagiti matana ni Tiyang Ayme datay kinunak.Nataldiapak nga isu metten a siniket ni Tiyong Timyong.


Bayagko laengen dumanon ti balay. Bumayakabaken ken kasta met a tumanektek dagiti alutiitten.
Nakunak iti Bagik:" Ay Tiyang Aymee aya!"

































<b>Ayat wenno allilaw? </b>

"Sasao wenno karkari a nasasam-it; isuda dagiti bukel ti eppes a namnama ken silud ni allilaw. A ti allilaw maiyarig a kas mannanakaw nga alaenna dagiti napateg; siasinnoman a mailaw-an kenkuana_maag!"


Kasangsangpet ni Simang (Xerma Agrayo ti pudno a naganna)a naggapu idiay Manila.Ta kada maudi nga lawas iti bulan isu ti panagawidna. Isuna ti Editor ti maysa a babasaen iti Literatura Ilokana a (GANNUAT),; pakaimalditan kadagiti Sarita, Salaysay, Daniw, Nobela ken dadduma pay nga adda pannakainaiganna iti panagbiag ti maysa nga Ilokano.Kas koma: pamilya; kultura wenno kannawidan; adal; kdpy.

Kaugalianna, no ti malem iti sabado, mapanna bisitaen ni Kinay, nga isu ti agdama a Principal ti Elementarya iti barrioda.Ni Kinay, addaan asawa ken addaan ti dua nga anak. Maysa babae nga agtawen ti 7,Katrina Jane ti naganna, ken lalaki nga agtawen ti 5, isu ti jay-arda.Pada met laeng ni Simang a pamudawen ti maris ti kudilna ngem ngem nataytayag ni Kinay ti 2 a pulgada. Ni Simang, agtayag ti 5 a kadapan ken 1 a pulgada.Apagligsay diay abagana datay pangisiten a buokna. Ngem ni Karina, dumanon diay siketna ti kaatiddog datay nasileng, nangisit ken kanayon malanaan ti niog a buokna.Agtawen ni Simang ti 33, ket 40 met ni Kinay. Ni Simang, saan a mailimed datay medyo himmaponesa a sukog ti matana, kasta met ni Kinay datay ala Chinese a medyo nagbukel a sukog ti matana a napalikmutan ti medyo nagparintumenga a kurimatmat, adinto a ni Simang ket apsay.Kimmastela ti agong ni Kinay, a linnakub dagiti a dua a kallidan ken napudaw a pingpingna, idinto a ni Simang ket kadawyan nga ilokana ti sukog ti rupana.


No ni Simang ket sukog Violin ti bagina, ta medyo naraprapis ngem ni Kinay. Ni Kinay , mayat ti pannakaiplastar ti sukog ti bagina,a no lablabsen ti agsao, maymayat pay siguro ngem sukog coca-cola.No ni Simang ket agdagsen ti 115 a libra, ni Kinay ket 130 met nalabit.Karina Espanyola Wagayen ti pudno a naganna.Adda iti purok 4, ti balay da Kinay , abay nga akinamianan ti Elementrya; purok 1 met iti ayan ti balayda Simang nga asideg ti national Highway a mapan Baguio.Brgy<pd>.</pd> Katapeyan , Kabagoisan, a masakupan ti akinabagatan a parte ti La Union iti lugarda ken Amianana a daya met iti Pangasinan.

Bungalow ti balayda Kinay. Addaan ti uppat a kuwartao ken kalkalainagann ti kalawa ken dua't kasilyas nga adda ti uneg iti balay. Maysa ti uneg iti kuwartoda nga agassawa ken maysa y diay nagbaetan ti dua a kuwarto nga asideg iti kusina.Adda porch wenno balkon ti sangwananna .

Alas singko ti malem, kasangsangpet met ni Kinay a naggapu idiay talon. Intulod ni lakayna isuna; a nagluganda ti kuliglig ta adu ti insangpetda a bunga ti rambutan ken Kalamansi a naluom ta katibukna ti bulan ti hunyo.Kalablabes ni Akin a nangitulod kenkuana asawana ni Kinay(Kennedy ti Husto a naganna) ken husto metten a nakasimpasimpa ni Kinay nga adda diay porchda idi sumungad ni Simang.

" Manang Kinay, naimbag a malemmo!"

" Ah, sika gayam Simang! Dumanonka."

"Ay wen manang dumanonak, uray saanmo nga iyawis a dumanonak. Wow.., nagadu met a bunga ti rambutanen ken kalamansin!"

"Wen adi, katas nang ayat dayta, kunamsa! Ala, agtugawka biit, manganka ti kaykayatmo ti bunga ti rambutan, ta innak mangala ti innumenta a danum ti niog a!"

"Alla.., ni manang met, agamulistiya pay laeng!"

Napan nangala ni Kinay ti danum ti niog nga adda iti refda. Ngamin , kada maudi a lawas iti bulan, adda latta iyawid ni Akin a bunga ti niogda a lulukoten ket datay tubbogna isu iti irefda nga inumen ken ipasango ti bisita no adda mailaw-an. Pagsayaatanna ket adda met ni Simang.Inkanna datay pitcher ken adda pay inkabilna a yelo, nangal ti dua a baso; saggaysada ken Simang. Adu ti nagpatanganda a ban banag: Lovelifeda; pamilya; trabaho; ken dpy.. Topiko da pay maipapan ti Ayat ken Allilaw. Ania ti nagdumaanda?Iti Aramid, Iti sao ken iti bungana.Banag a saan a nailemmeng ni Simang ti riknana ken adda naipudnona ken Kinay.

"Diak maawatan daytoy bagik manang, no inallilawnak ni Vanciong(Venancio Pangas ti pudno a naganna) wenno inayatnak!Ta maikadua tattan a Hunyo, sipud daydi karina kaniak nga agkasarkami.Siakon ti nangisagana ti wedding Ringmi ken datay badok nga usarek.Impostek payen idiay websitemi, isu nga adu ti nasdaaw a gagayyemko no apay nga impostek.Ngem dagiti dadduma ket naawatanda.Dumanon iti umona nga Hunyo. Saan a natuloy ta saankano a palubosan ti Doktor ta madama idi nga agsaksakit.'Mok pay no agapyso! Daytoy kallabes a Hunyo, saan manen a natuloy ta adda manen rasonna, saanda kano a palubosan idiay trabahona, 'mok pay manen no agpayso!."

"Sakbay nga agkumentoak adingko, denggem man pay daytoy kuna kaniak idi ni Apo Pinong:

Sasao wenno karkari a nasasam-it; isuda dagiti bukel ti eppes a namnama ken silud ni allilaw. A ti allilaw maiyarig a kas mannanakaw nga alaenna dagiti napateg; siasinnoman a mailaw-an kenkuana_maag!

Adda kinapudnona dayta adingko, ken sapay koma ta saanka a masakitan daytoy kunak. Umona, di adalka ken nasariritka. Diak ammo no ania ti inusarmo idi nakirilasyonka ken Vanciong. Kas nakunam idi kaniak no umiso daytoy tandaanko. Nagamammo kayo iti Internet.Kunam a nasaririt daytoy a lalaki, di adal, ken nasurok 50 ti edadna. Kunam nga adda diay abroad, ngem dimo imbaga no ania ti trabahona sadiay. Wen, simmangpet, immay nagpakita, ken inyamammom pay kada parentsmo, ngem dimo pay inembistiga no asinno a talaga isuna.Nagtalekka laeng kadagiti nasam-it a sasaona ken karkarina."

" Ayna manang Kinay! No saludsodek no ania ti trabahona adu datay palikawlikawna. Kunana nga agtatarabaho iti Embahada ti Pilipinas idiay Europa. Diak ammo a no opisina wenno ania ditan! Adda pay nangibaga a para punas ti kotse ni amongna laeng. Adda nagsaludsod kenkuana no ania ti obrana, kunana met nga espiya kano isuna, 'mok pay ya no pudno!"

"Ala, pudno man ken saan amin dagita Simang. Mapanta datay kunam a rasonesna.Agsakit ken saan a palubosan ti doktorna. Dayta a rason adingko, palso!Datay kabsatko a Nars, maysa a tiempo a kinadwaanna ti pasyente nga umay ditoy pinas manipud amerika a pinalugodan ti doktor, masakit a nagawid ta natay ti amana.Kinadwaan ni adingko, ta isuna ti imbaga ti doktor a mangkadua ken isuna.No ni Vanciong, talaga nga agpursige nga agawid ta agkasar kayo, saanla ket a grabe ken makaalis ti sakitna, certifyan ti doktor ken adda mangkadua kenkuana a Nars.No kunana sa saanda a palubosan idiay trabahona. Linoloko manen dayta a rason. No talaga a kayatnaka nga ikasar, adayo pay laeng ti hunyo, impakadanan idiay trabahona nga agkasar, sigurado a palubosanda ta linteg dayta. Ngem kunada ngarud, no ti tao ket mangallilaw, usarenna dagitay bukel ti eppes ti namnama. Kari ditoy, kari idiay, kari amin suli."

" Kasta kadi manang? Naggasatka ta saanmo a napadasan daytoy napadasak."

"Denggem Simang ta adda ibagak kenka. Ngem sakbay dayta, daytoy Rambutan a kankanenta ket isu daytoy ti kunada a katas ng tunay na pag-ibig! .

Ni Manongmo Akin, adda dua a kasalisalna ti ayat ko. Maysa nga abogado ken Enghenyero. Datay abogado kunana, nga no agaksar kami kano ket engrande, hotel ti panganan dagiti tattao, ken sadiay kami kano Hongkong nga aghanimon. Datay met Enghenyero, grande met laeng ti kunana. Maawis kano ti sibubukel nga Ili, agipatakder kano ti mansiyon pagnaedanmi. No namatiak ti maysa kadakuada, patiem ngata nga adda kastoy a biagko, ken addata ita a mangmangan ti rambutan? Naglaingda nga agsigarilyo ken uminom ti arak. Diak laket kayat nga iyapon daytoy bibig ken dilak iti agat imburnal ti angotna, ken diak met kayat nga ilangoy daytoy nasin-aw a bagik iti agat arak wenno agatlubnak a bagi ti lalaki. nevah..!"

Iti kasta a nanggeg ni Simang nga agat imburnal ken agat lubnak. Malagipna idi ni Vanciong idi napanna sinabat idiay Airrport.Inlagid ni Vanciong datay bibigna iti bibigna. Agsipud ta BFna betten, ken saanna a pabainan ta adda mangkitkita kadakuada, inturturedna metten nga insarapa diay bibigna ti bibig ni Vanciong. Gistay nakadul-ok ta saan a nairuam a mangsay say-op iti agat imburnal a sang-aw.Sadiayna a naamuan a chain smoker gayam ni Vanciong, kasla aluten ti ngiwatna no agpayubyob. Ken nalaing pay nga aginum ti naingel, isu nga no dadduma ket adda agatlubnak a pay-od ni Vanciong. Ngem agsipud ta BFna ngarud, awan la ti madi a nakunkunkunana uray payen idi adda maysa a tiempo nga aggagatel ti karabukobna. Nagkunaan datay maysa agayyemda, a naalisan gapu iti sobra a payubyob ni Vanciong.

"E, kua, Manang, saan kadi agsigsigarilyo ken aginum ti arak ni manong Akin? Ken kasano ti panagasawayo ya? Dimo pay met inistoria kaniak!"

"Awan ti bisyo ni manong mo Simang, ti bisyona ket siak laeng. hi hi hi! E, kua, uminom bassit laeng met no adda sosyal, ngem panakiamammo laeng.Ni manongmo, saan a nagkarkari kaniak.Saan unay a nga agtagtagari, ngem nadlawko kadagiti aramidna a dakkel ti panangustona kaniak. No agkiddawak kenkuana, awan ti di saan. Idi ipagpagnak daytoy thesisko, isuna ti naanus a nagkadkadua kaniak. Ilugannak iti motorna, ken isu ti resource personko ta adu ti ammona. Uray no AB Gradaute laeng isuna, ngem nasariwawek ti panagpanpanunotna ken natanang."

"Kasano ngay ngarud a nagpropose kenka ket kunam met a saan a matagtagari? Apay sika manang ti nagarem kenkuana?"

" Ay wen a! Saan kadi,hi hi hi! Kastoy napasamak ading Simang: Malem ti sabado, naragsakak ta naipasak datay Thesisko. Ta kagapgapuk a dinepensaan.Nalabit maysa nga oras siguron nga addaak idiay balay.Adda dagitay ginatangko a groceries a lutuek ta isaganak ta itedko ti panagyaman ti agsapa ti domingo.Addaak iti kusina, husto met adda nanggegko a nagsardeng nga uni ti kuliglig. Ni manong Akin gayam ken adda lima a kaban nga irik nga impalugan gayam ni tatang. Idi nalpasna nga idiskarga, inagawaak nga apan inikkan ti sangabaso a nalamiis a danum.palalo ti yamanna nakaisem kaniak. Uray la nagparang met datay kalladin a pingpingna. Saanak a nagtagtagri. Ginuyodko ti imana ken impanko iti kusina a paglutlutoak. Kinunak kenkuana a situturay a ditoy balay a mangarbii, kayatna man ken saan ken adda pay isurpresak kenkuana. Kunanan kaniak, no ti prinsesa ti agawis a napateg kenkuana, saanna a mabalin a paayen. Ngem palubosak pay kano nga agawid ta mapan agsukat ken agdigus ta kagapgapuna sadiay talon., Inkiddiatko daytoy kasla makaturturog matak kenkuana, iggem met laeng ti dakulapko ti dakulapna a nangitulod kenkuana idiay kuligligna."

"Ket, nagsubli met laeng manang?"

"Wen a! Ammom Simang? Adda napasamak a diakto pulos malipatan!"

" Ania dayta manang? Insukom kadi ti kinababaim?"

"Ania nga insuko ti kunkunam Simang? Denggem daytoy pudno ayat a saan nga allilaw.To make the story short a kunada. Nagsubli ni Manongmo nga Akin, idiay balay a nangrabii. Kalpasanna, nga idi naidilimanekko amin a nausar a nangananmi, intuloymi ti nagpatang.Adu ti nagpatanganmi ket agalauna siguron di malpas.Timmakder tapno agpakadan. Timmakderak met ket sinangok isuna. No man pay ammok nga dakkel ti panangkursonadana kaniak, ururayek nga iyebksana ta sungbatakon a dagus. Ngem agsipud ta awan ti maurayko, siakon ti nangrugi. Sinaludsodko no asinno ti nagasat a babae ken ti agbalin a Reyna datay kaararamid a bungalona .Iti dayta nanggena kaniak.Siaayat a nangigalut dagiti imana ti siketko. Kinuna kaniak. No asinno ti babae a nagigalutak kadagitoy imak, ken no adda pannakaikariak kenkuana.Iti dayta a nanggeko ken gapu ti nalaus a ragsakko. Imparabawko dagiti takkiagko iti agsumbangir nga abagana.Gapu natay tayag kaniak iti tallo a pulgada.Dagiti naayat dakulapko, addada ti rabaw ti likod ti ulona tapno iturongda nga umapom ditoy ruangan iti ayan ti sam-it nga agururay nga ayat.

Nalang-abko ti say-op ti normal a banglo ti lalaki, ken ti aramid ti ayat nga awan ti bukel ni allilaw.Isu dayta ti umona agundaway a situtulok ken siaayat nangawat ken nakipagayayam daytoy bibigko ti bigbig ti lalaki nga ayayatek.Uray pay idi nagbinnirok dagiti nakalemmeng a dilami, imparangarang ti tunggal maysa nga awanto ti sabali a bibig a pakiayayamanda.Inyrasaan na kaniak, nga awanto ti sabali a takkiag ti babae nga agapon kadagiti takkiagna, ken kasta met a ti barukongna, ditoy laeng barukongko ti pagawidanna. Insungbatko, saanak a nagtukyad nga baludnak ti sibubukel a bagim, ta manipud sipud a naamammoka, sikan datay dinardarepdepko, ket ita isu ti tungpalna.

Dayta met laeng a tiempo, tinulagmin ti kasar. Kalpasan ti Domingo, aldaw ti lunes; nasdaaw iti sibubukel a barangay ta da Akin ken Kinay,napandan nagsulisituden."

"Wen manang, nadamagko met dayta. Kalpasan ti kasaryo, sadinno ti naghoneymonanyo?"

"Ayna Simang adingko! No kasano ti kasimple ti kallayasami; isu met laeng ti kasimple ti honeymoonmi. Sakbay dumanon ti alas singko ti malem, imbagak kadata tatang nga isuda ti makaammo bassit a mangidulin kadagitay regalomi. Nagpakadakamin kadagiti bisita ta mapankamin aghoneymoon. Inruar ni Akin datay Kuliglig nga adda diay kamarinna ket kalpasanna naikabilmi dagiti mausarmi nga aghoneymoon.Kunana nga aglugankamin. Pinateberbernan!"

"Sadinno ngay ti tinurongyo a manang?"

"Ayna Simang, Unique talaga, idiay turodda! Adda gayam inaramidna a kalapaw iti akinamianan a sikigan ti turod a sumango met laeng ti dalan a mapan idiay ubbog.Bulan ti Hunyo idi, ken tiempo ti tudo. Ngem daydi panagkallasyami, naraniag iti aglawlaw ken sardam, kasta unay ti silnagna.Sadiay kami bangsal ti kalapaw ta adda met pataguabna . Sadiaymi sika a nagaramid ti ayat! Ti raniag ti bulan kasla isu ti kamera a mangretretrato ti araramidenmi.Uni dagiti agayayam a tumatayab ti rabii ti musika mi, uni ti alutiit ti nagserbi a panaka wallclockmi, uni dagiti kuriat ti nangkallub ti panagininarsaasmi.Dayday eng ti aglawlaw isu ti nagulesmi."

"Wow.., very romantic aya ti first night yo!"

"Wen Simang.Sadiay a pinatlgedan ni Manongmo, a daytoy bibig ken dilak, isu da pay laeng kano ti immuna nga immapon iti bibig ken dilana. Kastamet a daytoy barukongko, isu pay laeng kano ti barukong ti babae a nagawidan ti barukongna ket dinanto kaumaan ken isukat ti sabali.Isu nga idi nagsinnukat ti ayat dagiti lamolamo a bagimi, imapatalgedna a dinanto pulos kalikaguman ti bara ti sabali a babae, ta mapneken ti adda kaniak a bara.Awanton kano ti sabali a pandilangoyanna ti bagina, no di siak laeng.Ti agsapa, adda manen surpresna kaniak. Idiay ubboga nabiag, adda bunnong nga inaramidna nga isu ti nagbalin swimming poolmi, nga iggana ita ket isu ti pagdigdigusan dagitoy ubbing. Nasamento ti lansadna tapno saan a nalaka a malibeg.Lima kadapan ken 4 a pulgada laeng ti kaunegna ken nagtimbukel a ti diameterna ket 10 a kadapan.No ti agsapa ket napudot ta ubbog ngarud.Bayat ti panagdigosmi, agsadagak ti barukongna a kunkunak a mariknak ti talged, pudno nga ayat nga awan ti allilaw.

Bayat ti panaghoneymoonmi, no ti aldaw agmula kami kadagiti rambutan, kalamansi, ken nadumaduma prutas ken kayo. Isu a malagipmo idi disyembre Simang, nagadu ti bunga ti perres, ket ita rambutan ken nalabit sumagmamano pay a tawen, mabalinen dagitay mahogany nga aramiden a furniture. Isu dagita ti katas ng Honeymoon, malaksid dagiti dua a bungami, isu dagita ti pudno a resulta ti aramid a naipundar ti ayat, saan a karkari wenno sasasao a nasam-it.Idiay bangsal iti kalapaw ti nakapandayan dagitoy dua a bungami. Ket tapno ammom, adda manen maikatlo, agtallo a bulanen."

"Ania manang Simang? Masikogka manen!"

"Wen Simang. Diak impagarup a makatloan dagitoy bungami. Kunak a hustonen ta 40 kon ket 41 met ni manongmon.Ngem talaga nakalalagip ngamin no maturogkami idiay bangsal."

"Kasano ngay ti pinamay anyo manang?:

"Itay kalgaw, kaaduan nga idiay kami kalapaw a maturog. Ta gistay aginaldawkami a mapan diay talon ket idiay turod ti pagawidanmi ta adda ngarud kalapaw."

"Ngem kasano a makapanday kayo ngay ket adda met dua a guwardiyayo Manang?"

" Masirib ni manongmo, no ti agsapa, pagandarenna datay waterpump a bassit a pagis sprayna ti mangga, adda dua a hosena nga attiddog . Diay waterpump maikamang idiay bunnong ket isu ti mausar a mangsibog kadagitay mula. Dagitay agkaka ti agsibug. Ket no ti malem, addada idiay sirok ti dududogan a mangga nga adda diay rabaw ti turod. Adda pallayug nga inaramidn ni amada, ken indayon, adda pay improvised a pagalusosanda. Idiaydan nga agayayam inggana mabannogda. Simpre,kapalsankami a mangan ti rabii, kaiddaenmi pay ida nga isistoriaan. Agsipud ta nabannogda nagsibug ken nagayayam, nalaka da a makaturog.Aket, mapankami met ken manongmon a idiay bangsal tapno kasla kakaskasarmanen datao. Uray no awan ti danum, aglangoy dagitoy bagimi babaen ti silnag ti bulan.Ta uray no kalgaw ti tiempo, saan a matdukan ni ayat ken saan nga agkalgaw .Resulta, addanton maikatlo. No kayatmo Simang, sikanto ti ninangna a?"

"Ala, no adda pannakaikarik a manang! Ala, alasais medya gayamen! Maysa ket kagudua nga oras a nagpatpatangta. Innakon manang ta innak met agisaganan ti pangarabiimi."

"Wenla ading, ket yamanek ti ibibisitam."

"Siak ket ti agyaman kenka manang, ta bayat ti panagpatangta; adu ti naadalko.Inton bigat baronton a Simang ti makitam. Wen manang pudno amin ti kinunam. Ti pudno nga ayat, awan ti adu a kari wenno sao a nasam-it, napudno aramid ti mangiparangarang.Kasla ti inaramid ni manong Akin kenka. Ulitek, agyamanak manen!"

Gibusna


















<b>Imkis diay bulong iti sanga</b> 

"SUMANGPETTO no rabii," inkissiim ti sangsangpet a babai. Gagangay a nakabistida ngem nakadiaket ti nagayad agingga ti tumengna. Inuksobna ti jacket ket nagparang ti holster ti nayabaday a pistola Calibre 38. "Mapankan Ka Rhoda. Siak met ita. Kumusta Dalisay?" Kinitana ti agtawen ti sangapulo ket maysa nga ubing a babai. Naurnos ti buokna, nalinis ti panagkawkawesna ken malasinen ti rumrumuaren a pakabuklan ti panagbalasangna ti sumagmamano pay a kalgaw. 

Saan a nagtimek ni Dalisay. Nagpangrem. Makapungtot. Maikapat itan nga aldaw a paspasungadenna ti kumander ti rebelde nga aw-awaganda ti Ka Desto. Immasideg ni Ka Rhoda kenkuana ket kinunana, "Ni Ka Fely, ngem tawagem ti Auntie Fely. Sumublat nga agaw-awir kenka. Dimo panawan ket tungpalem dagiti balakadna. Dika agdanag agkitakayonton ken Daddym. Umisemka kadi met ken sungbatam ni Auntiem. Kumustaka kano?" 

"Auntie nga? Diak met am-ammo!" kinuna ti unegna. Ngem pinilitna ti immisem. Dina ammo no nalasinda ti panagkaem ti sangina. "Nasayaatak met Auntie," insungbatna. "Agay-ayamak pay laeng ngarud dita paraangan," impakadana. Ginaw-isna ti notebookna. Immulog. Nagtugaw ti pasamano ti tallo katuon nga hollow blocks a nairanta a pagtugawan a naipalikmot ti bassit a pataguab a kas pagawatan ti sangaili. 

Inukradna ti journal notebook ti panid a nangidrowinganna ti family treeda. Nilabelanna: FAMILY ISPIRITU. Isuratna iti puon: INOCENCIO-FRANCISCA , dagiti apongna. Tallo dagiti sanga. Ti kadakkelan: MODESTO-JULIA, da Daddy ken Mommyna. Ti pisi ti sanga kinuloranna ti nangisit, ti kagudua a pisi kayumanggi. Adda dua a berde a bulong: DALISAY ken RAMON, isuna ken ti adingna. Ti maysa a sanga: JOSEPH, ti unclena a pimmusayen, awan ti bulongna ken kinoloranna ti nangisit. Ket ti maikatlo a sanga: LINDA-JOHN, ti familia ti panginaenna, asawa ken annakda. Ti kayumanggi a sanga ket adda metten tallo a berde a bulong. Kayatna nga ileppas daytoy a family tree babaen ti panangisuratna ti pakasaritaan ti tunggal maysa kadakuada. Ngem alinduaan. Ania ti isuratna maipanggep ti amana? 

Impalawlaw ni Dalisay dagiti matana. Nalawa nga inaladan daytoy ayanda a balay. Simmango ti Laud, iti kalsada. Iti likudan, Daya, adda kamarin ti manok ket ti labesnan kabakiran, sakaanan ti Bantay Caraballo. Naaladan ti bired wire. Iti lote, iti uneg ti inaladan napalikmutan ti nalinia-linia a nadumaduma a kaykayo nga agbungbunga. Iti igid ti kalsada adda naikub nga inakilis a ledda ket ti unegna natnateng. Adda water system ti barangay. Uray kasta adda met laeng de-bomba a gripo a pagsakduan. Adda masmasetas a naipaso ken naibanggera iti asidegna.Buenavistan manga ti naiyalad ti pagmasetasan. Naipataraigid ti dalan nga agingga ti naisina a kubeta ken banio. Iti sikigan ti balay iti Abagatan, adda kongreto a lima a benneg a kulongan ti baboy. Iti ruar ti inaladan, agarup sangagasut a metros, ayan ti kaasidegan a kaarruba. Iti Amianan ti ayan ti koral dagiti nuang ken baka Nasamek a bakante a lote ti adda ti labes ti inaladan. 

Malasin a nagaget dagiti akinbalay a lakay ken baket. Dina kabkabagian wenno am-ammo dagitoy. Daytoy a balay ti naituding a pagyananna. Awan sinnaludsodan. Malaksid ti naibilin kenkuana a no adda agsaludsod a maisar-ong a bisita, ibagana nga Apongna ida. Berto ken Cion kano ti naganda. Naanusda ket nalagipna la ket ngarud da Apongna nga Inno ken Iska. 

Immaddang ti ubing nga awan masnop a turongenna. Nagpa-Daya itayen Ka Rhoda. Aglutluto metten ni Ka Fely. Kaslada metten bumalay ditoy. Uray dida am-ammo ida no sadino a lugar ti naggapgapuanda. Maamak met dagiti bumalay ti agsalusaludsod. Ditoy a barangay ket naiwaras dagiti makigigian a kas kadakuada. 

Ni Baket Cion ket adda iti kulungan ti baboy. Adda kaan-anakna a takong ket kanayon a sarungkaranna. Ammona lattan nga adda idiay ta itugot-tugotna ti transistor radio. Nabannayat ti maipatpatayab a kanta. Iâ€™m Dreaming Of A White Christmas. Inallingagna a naimbag ti musika.Maikaliman ti gradona ket maawatannan ti mensahe. Ti amana ti kayatna a White Christmas. Isu nga adda ita ditoy, 

Immasideg ti ayan ti masetas a rosal. Narukbos ken adu ti sabongna. Adu ti sangana. Tallon a sanga ti inikkatannan ti bulong. Maysa a sanga ti maysa nga aldaw. Rinugianna manen a kettelen dagiti bulong ti maikapat a sanga. "Umkiska a bulong," kinunana iti immuna a bulong nga insinana. Kasta met laeng ti imbagana kadagiti sumaruno. Amin a bulong nga inikkatnan ken malabusanton ti sanga, awan ti mangngegna a reklamoda. 

Nagsarimadeng idi damdamag ti broadcast. Nangngegna ti damag ket sumaysayaaten ti pagilian babaen ti panagturay ni Presidente Cory. Kalpasan ti damdamag intuloy ti announcer ti nagsarita. "Isardeng tayâ€™ pay laeng gagayyem ti pannakaitayab dagiti irukruknoytayo a samiweng ti Paskua. â€™Toy numo ti biang tarigagayanna ti Naragsak a Paskua ken Naimbag a Baro a Tawenyo. Kabayatanna idoblek nga iwaragawag ti napagnunumuan ti gobierno ken dagiti kakabsattayo a rebelde. Maikapaten nga aldaw ita a ceasefire ket ti naimbag a damag awan ti naar-aramid a makarakrak ti nasao a panangisardeng ti putokan. Sapay koma kakabsat ta agtultuloyen ti kastoy a talna ken kappia. Babaen ti kina-Kristianotayo maikkan ti gundaway dagiti gagayyemtayo a taga-ruar a sumarungkar kadagiti ingungotenda ti biag. Saanda a masitar wenno matiliw iti las-ud ti ceasefire agreement." 

Nagalamanga ni Dalisay. "Baliktad," nakunana ti nakemna. "Masapul nga agtungtongta Komander Desto. Sika koma ti immay idiay ayanda Apong. Ania daytoy, siak ti immay innala dagiti kakaduam nga umay makikinnita kenka?" 

Agdua a tawenen a dida nagkita. Mangibabaon lattan ti sumarsarungkar kadakuada. Aglua koma ngem dina kayaten. Dakkelen. Kas kuna ni Apongna a Baket dagiti la babassit nga ubbing ti agsangit. Ngem madlawna a manipud dina kayaten ti agsangit, kayatna ti agunget ken agriaw no adda dina kayat. Masansan nga agikkis. Kuna manen ni Apongna Iska a ti agbalasang ket naemma ken naparbeng. Naanus unay dagiti Apongna ket masapul ngarud a patienna ida. No awanda ania ngay ti sasaadenda nga agkabsat? Manipud adda tandaannan isuda ti mangtagtagibi kadakuada. 

Saan pay a nalawag iti ubing no apay a rebelde ti amana. Nalaing kano ti amana. Valedictorian a nagraduar iti high school idiay ilida. Nagsarakda iti inana, ni Ka Julia, Amasona, nurse ti medical team ti kilusan bayat ti panagpapaagas ti amana iti pannakasugatna iti naminsan nga enkuentro. Nayanakda a dua ti adina a kurang ti pannaripato dagiti nagannak. Awan gasat ni Ka Julia idi ipasngayna ni Ramon, ta nasulinek a lugar ti ayanda idi ket naadasan ti dara. Agkarkarupada kano ti inana sigun ti ibagbaga ni Apongna nga Iska. Nabusnag a kudil, pumarparintumeng a kurimatmat, panundiresen nga agong ken panguluten a buok ti immalaanna kano unay. Immisem ti ubing, nalagipna ti itsurana ti sango ti sarming. 

Nagsao manen ti announcer ket nangngegna. "Kadakayo a kakabsat a taga-ruar, adda naimbag a gundaway. Adda balik-loob program ti gobierno ket daytoy ti makunkuna nga amnesty program. No agsurenderkayo, adda man kasoyo ken awan, ipakita ti gobierno ti sinsiridadna babaen ti pananangted ti presidente ti parole wenno saan pardon ket agbiagkayon a sitatalna ken sikakappia. Ngarud makatulongkayo a manggamulo titi ekonomia. Adda ited ti turay a gatad a pagtugawanyo a pangrugian. Sabali laeng ti gatad nga ibayad ti gobierno ti armas nga isurenderyo. Sigun ti negosasyon ti isusukoyo mabalin nga agdemandkayo kadagiti countryside infra-structure projects ket maadal dagitoy ket no talaga a mangted ti pagimbagan ken pagsayaatn ti kaaduan sigurado a maaporbaran. Kasano ken sinno ti pagsurenderan? Nalaka laeng kakabsat. Mangibaonkayo ti feelersyo ditoy estasion ti radio wenno kontakenyo daytoy ibagak nga address wenno daytoy numero ti telepono. Adda met gunggona ti mangisurender kadakayo. Alaenyon ngarud ta lapis ken papel a pagsuratanyo. Kabayatanna patugtugek pay daytoy a kanta kabayatan ti panagsaganayo." Timmaray a bigla ni Dalisay nga immuli ket nagd






<b>bakasyon </b>

"WEN, ay-ayaten ka; ngem saan na a kayat a sawen nga isardeng kon ti mangpanday kenka babaen kadagiti pannubok. Nakitak ti pagkapsutam ket inwayat ko manen iti maysa a pagteng a pakitingitingan ti pagtatakderam a pagrukudan. Maragpat mo ngata iti naan-anay a pannakaawat iti baet iti pannakadismaya ken saem a marikriknam?" 

Dagitoy a balikas ti imbalkot ko kenka a kas abrasa bayat iti pannakipinnereng mo iti agtabonen nga init. Ammok, kayat mo a nanamen dagiti maudi a kanito iti panagbakasyon mo.

Sumipnget manen. Napartak ti taray dagiti ulep iti matmatmatam a tangatang. Numanpay dika pay agkirem ti panangmatmatmat mo iti agtabonen nga init, saan ko a masinunuo dagiti agsasanggala a maris nga agamampayag met iti kaunggam. 

Naibagam kaniak iti naminsan; ti biag para kenka ket kas maysa a likido, ka koma iti danum a gubbuayan ti biag. Iti lansad iti taaw ti biag, mabalin a masapulan dagiti misteryo ken arapaap. Mabalin met a makita iti linak dagiti waig ti kinatalinaay ken talna. Kadagiti dissuor, marikna ti pigsa ken rugso dagiti pannubok a nailatang a sarangtem ken pakaadalam. 

BAYAT iti panangmatmatmat ko kenka, saan ko a maliklikan a lagipen dagiti nagpasaram manipud iti kinaubing mo. Naimutektekak, bayat iti panagdakkel mo, iti pannakasursurom a mangtimon iti bukod mo a tali. Sinursurom babaen kadagiti appan ko a pagteng no kaano nga irtengam wenno pawaywayam ti tali iti kinataom. 

Manmano nga agpayso a mangeg manipud kadagiti bibig mo dagiti palawag a tagtagiurayen dagiti adda iti aglawlaw mo a mangipatpateg kenka. Impakitam ketdi dagiti puon ken gapu dagiti banbanag a maimutektekan kenka, babaen kadagiti aramid mo. Iti baet ti tingra ken tibker, saan a materred dagiti saludsod a rumkuas manipud kenka maipapan kadagiti banag a saan mo a maawatan. Saan mo met a pengdan ti rag-o a sumallukob kenka iti panawen a mapagustuan ti riknam, kas met laeng iti saan mo a panangtiped kadagiti agarubos a luluam iti panawen ni liday. Wen, nabiag ti kinaubing iti damdamiliem a kapanunotan a pagubbogan ti ayat nga aglaplapusanan kadagiti amin nga adda iti aglawlaw mo.

Pagsayaatan na, saan mo a pangreman dagiti babak, ikarkarigatam met a sanguen ken akuen dagiti kamtud mo. Intured mo dagiti saem a bunga ti pannakaitibkol mo, kasta metten nga inanusam a pinarut a saggaysa dagiti puris a nasagrap mo iti inka panagdaldaliasat iti lubong a paggargarawam. Iti kaano man, saan mo a pinagtallikudan dagiti pagkurangan ken pagkapsutam. Umasug ka, ket agtamed ken agparintumeng tapno dumawat ti lawag ken pannakaiwanwan. 

Mariknak iti buteng iti kaunggam kadagiti panawen a maburiboran ka. Pakaragsakak met ti mangyarakup kenka kadagiti bilin ken pannarabay a kabalinak nga ited. Natingra ti kinatured a maimatangan a rumkuas kenka kadagiti panawen nga adda aggandat a mangimameg kenka wenno iti asino man a pakakitaam iti dayta a pangta. Maragsakanak, ngem ammok nga adu pay ti masapul a masursurom.

MALAGIP ko paylaeng. Iti adayo bassiten a kalman, immasideg ka kaniak tapno agpaarayat iti panawen a pannakaikuspil mo. Dinawat mo iti panawen nga inka panagwayas tapno maagasan dagiti sugat a gappuanan dagiti bagkong a naipalok iti likudam. Saanak ngarud a nagkedked. Imbaon ka, ket sitatallugod ka a nagtungpal. Nupay nasaem dagiti aldaw a pinalabas mo, saan ka ketdi a nagpulkok. Inbukbok mo amin a panawen iti insagut ko kenka a panawen ket pinasantak mo ti kabalinam babaen iti naimpapusuan a panagsukisok ken panagtrabaho. Natiliw mo dagiti agam-ampayag a rason ken tinagikuam ti pul-oy a mangrubrub iti temtem a pagbibiagan ti arapaap mo. In-inut mo a naiwaksi ti saem babaen iti in-inut a pannakatakup dagiti napirgis a paset ti kinataom. 

Limmabas dagiti aldaw, bulan ken tawen a nagbalin manen a namaris ti lubong mo.

AGINGGA a dimteng ti panawen a nakitak a masapul nga inyetnag ko manen ti pannubok iti biag para kenka. Ngem ketdi, saan a sika a mismo ti agsagrap no di ket a dagiti napateg kenka. 

"SIAK koma laengen, Diyos ko.. Adda pamilya da, kasanon dagiti annak da nga agbasbasa? Isu da ti inted mo a teddek a pagkamangak, saan ko a kabaelan a mulenglengan iti pannakapadisi da lattan nga awan gawgaway na.." Dagitoy a balikas ti punyal a mangpurpuris iti pusok tunggal iyebkas mo ida. Saem iti kaunggak ti impaay dagiti anug-og nga imbulos mo para kadagiti ipatpateg mo. Iti dayta a panawen, adda amak a nariknak para kenka. Nakitak iti pannakabagsol manen ti narasi pay laeng a pusom. 

In-inut a nakitak ti pannakaparmek mo. Pinadas mo ngarud a tallikudan ti amin. Naglayag ka, tapno mapanawam dagiti puklok ken saem a naimuntar kadagiti dalan iti lubong a paggargarawam. Iti baet ti asi ken ayat ko kenka, binay-an ka manen nga agwayas a mangtakuat ken mangungpot itin intuyang ko a pannubok.Ketdi, saan ka a sinardengan. Inpug-aw ko ngarud ti sang-aw a nangbiag kadagiti dalluyon iti taaw a pinilim a lasaten. 

Nupay ikarkarigatam a tenglen ken iturong ti dagiti pasamak, napigsa ti angin ken dalluyon nga agsasaruno a mangdupir iti panunot ken kaunggam. In-inut a naukarar dagiti tali ti layag mo, kasta metten a nariknak iti panagkapsut mo. Inyarasaas ko ngarud iti angin nga iturong naka iti maysa a disso a naimeng tapno makainana ka. Naisadsad ka iti nagbaetan ti dua nga isla. Naginana ka ngarud ken intuloy mo iti inka panagwaywayas iti dayta a lugar.

Kadagiti aldaw a pannakailibay mo, nainanaan dagiti nabannugan a susuop mo. Nagsubli ti ridam ken pigsam iti tunggal panagriing mo. Iti ibabangon mo iti bigat ken bayat iti inka panangmatmat iti apagsingising nga agsapa, nariknak kenka ti bitek ti namnama. Ammok, saan ka a napaay. 

Saan ko nga itulok a mapukaw mo a naminpinsan ti namnama iti kaunggam, ket saan ko met nga ipalubos nga itarayam ti sagut ko kenka a pannakaawat nga agu-uray kenka iti ungto ti dalan.

Ngem adda pagpatinggaan iti amin. Kasapulan itan a sublianam ti intarayam a lubong mo. Immanges ka iti nauneg ket nagpakada kan iti lumlumneken nga init. Maudin a rabiim iti nagpaingam a lugar.

NASAPA pay ngem adda kan iti opisinam. Nasurok a makalawas ti kaawan mo. Naipatto-pattok dagiti note pads ken memo manipud kadagiti katrabahuam. Inin-inut mo a pinalabsan dagitoy bayat iti panglukat mo iti kompyuter mo. Ammom nga agliplipyas manen ti inbox mo. 

Naimayeng ka iti makitam ti memo a naggapu iti boss mo. Adda gayam departmental meeting yo ita nga aldaw. Adda pay sumagmamano a minutom nga agsagana.

Pinidot mo ti lapis ket inrugim ti nagimaldit iti notepad iti sanguanam.

"I submitted myself to the process of "falling out of love" in order for me to feel the pain of failure and defeat; for my heart to cry out all the impurities and frustrations that filed up inside as we fought and struggled; I needed to feel being weak and undeserving to exorcise the "self righteous" pride that came with the pain; I didnâ€™t know that this pride keep the hurt and frustrations burning. Submitting to the "slow death" of my passion is the only way to totally remove this pride. The guilt of defeat gave birth to understanding; the shame of defeat gave birth to humility and dependence on Godâ€™s grace and mercy; the result of knowing defeat is the start of making up for the "loss times"; to repent, ask for forgiveness, and to be "renewed". Now I see that it was necessary for me, and in fact, I needed to "fall out of love" in order "to fall in love all over again, in a much deeper and stronger way"; armed with renewed passion and humility; cloaked with renewed hope; filled with faith and understanding together with wisdom to see the world in a much clearer perspective. 

My apologies for whatever effect my journey of struggles might have caused each and everyone of you as you witness it to happen; for not holding on to" our lifeline" as expected; for choosing to stay behind to indulge and lose myself in my frustrations and misery.

Thank you for letting me be; for giving me the space and time; for letting me heal and recuperate; for allowing me "to die\<









































<b>Sumingisingen ti init </b>

Taoen 1898, bulan ti Abril. Ciudad Fernandina. NaiÃ±get ti turay daguiti Castila Ã±gem agdinamaguen a simmangpet daguiti buyot ni Hen<pd>.</pd> George Dewey ti America a mang-oaiaoaia ti Filipinas manipud iti nadaoel Ã±ga EspaÃ±a.

Agtaoen ni Tata Cencio iti 60 quet ni Nana Usta nga asaoana ket adda met taoenan. Dua ti buÃ±gada. Ti inaonaan quet agbasbasa iti seminario iti asideg ti pagcampanaan Ã±ga imatmatonan daguiti Hesuitas. Ti inaudi quet ni Lorenza a nacalpas laeng ti Kartilla. Ni Tata Cencio quet saanna ammo ti agbasa quen agsurat. Nasaysayaat bassit ni Nana Usta ta macaaoat ti saan unay adu a Castila quen macabasa.

Canayon a bagbagaan ti ama ti balasangna a pasuruan ken Nanana nga agbasa quen agsurat iti Castila tapno saan a maipada quencuana. Ti dadacquel ni Mang Cencio quet saaanda met a nacaadal ta maquitaltalonda laeng. Aoan met Ã±ga aÃ±a ti naidulinda ta uray narigat ti trabajoda a cas ti panagbaÃ±gon cadaguiti simsimbaan quen dadduma pay a pasdec, saanda met a nabayandan. Pinilit laeng daguiti agtuturay a pacairamanan ni governadorcillo.

"Saan cami coma met Ã±ga isu ti narigat Ã±gem adda pinafirmaan ti maysa a Castila idi cano pinilitda lattan a nagfirma daydi Tata a binutbuteÃ±gda. Saanna met naaoatan ta Castila ti pannacaimalditna. Ita gayam, ti finirmaanna quet isu ti pannacaited ti cacaisuna a bassit a daga para quen ni Governadorcillo.. Uray pay Ã±gata naaoatanna, mabalin a nagfirma latta gapu ti butengna," inquissiimna iti balasaÃ±gna.

Kuna met ni Nana Usta, "BalasaÃ±gco, sica coma ti mangilaclac-am cadacaminto isu Ã±ga icagumaam ti agbasa ti Kartilla quen uray bassit la a Castila ta uray aÃ±anto la ti mabalinmo a pagteggedan," inbalacadna.

Alas 10 iti rabiin Ã±gem saan pay la a simmaÃ±gpet ni Lorenza ta napan iti Simbaan ni San Pablo naquilualo cas cameng ti Hijas de Maria. Idi agaoid, nasipÃ±get ti aglaolao ta aoan ti bulan idi --- daguiti laeng lampara Ã±ga adda cadaguiti igid ti calsada a maÃ±gsilao cadaguiti magna. Ammo daguiti nagannac quencuana ti napananna Ã±gem adda latta amacda la quet ilmenda a sabali ti "aramidna". Ti la addan cadaguti calsada quet daguiti guardia civil ken caruaje daguiti babacnang quen addaan turay. Rabiin a talaga.

Nairana Ã±ga adda idi a nacavacacion ni Santiago manipud ti clasena diay seminario. Natarus ti panagsaona ti Castila ken uray pay Latin. Nagasat ta adda bassit ulona quen adda saÃ±gcabassit a napadenna daguiti dadacquelna babaen ti panaglacoda ti abanico ken sarucod.

Agaoid idin ni Lorenza a magmagna iti casipÃ±getan idi nadapunan ti maysa a nacacaballo a guardia civil a Castila.

"Â¿Para que razon caminas sola en la noche?" Imbugcao ti guardia sa dimsaag iti caballona (Apay a magmagnaca a maymaysa iti rabrabii?)

"Â¡SeÃ±or, no Castellano. Iluko por favor!" sibubuteng a simmungbat ni Lorenza.

Sacbay Ã±ga ituloyna ti agpalaoag, inarrabis ti Castila ta pagarupenna a dacques a babai. Nadaleb.

"Â¡No dime palabras mas; tu es una puta!" (Saancan a sumungbat pay. Maysaca a dacques a babai!) Sin verguenza, estas tan joven y ya sabes como trabajar como asi?" (Awan bainmo. Immub-ubiÃ±ganca, ammomon ti casta a paÃ±gguedan?)

Guinuyod ti guardia ni Lorenza Ã±ga inpanna ti casipÃ±getan quet ditan a napucao ti kinababaina. Adu daguiti nacaÃ±geg daguiti icquis quen panagpaarayatna Ã±gem sibubuteng daguiti cacarruba la quet mailemda pay Ã±ga ereje oenno malaticoda pay gapu ti pannacaatapda a rebelde.

Idin a naidadanes ti dayao ni Lorenza, nagaoid a napalalo ti saÃ±gitna. Rutayrutayen daguiti pagan-anayna.

Adayo pay la ridao quet umarioaoan a maÃ±gpalucat ti ventana. Idin a naquita ni Tata Cencio ti balasaÃ±gna, ammonan ti napasamac, "Anacco, nalpasandan ti adim," insaÃ±gitna ken Santiago." Daguiti aoanan bain! AÃ±an annacco! Caanonto Ã±gata nga agpatiÃ±gga daguitoy a quinadamsac?"

"Tata," incumfable ni Santiago, "saanen a maisubli ti napucao ni Kaka. Icammatalec laeÃ±gen quen Apo Dios daguitoy amin. Saan a matmaturog ti Dios! Laglaguipenyo dayta."

"Oen Ã±gem ti adim quet saan a dacques a babai. Ammom ti naggapuanna."

Inruar ni Mang Cencio ti calunasan quet inasana. Adda paÃ±gguepna a maÃ±ganop ti sarabusab a Castila. Naalanan ti cattucoÃ±gna a nacasab-it iti ayan ti lamina Ã±gem inatipa ni baquetna.

"AgbuteÃ±gca coma quen Apo Dios, lakay. No umutangca ti biag quet biagto met la ti pagbayadmo." Iniggamanna ti brasona quet saannan intuloy ti gandatna uray saan a nagbaa-o ti ulona.

Cabayatanna, aoanen ti rupa ni Lorenza a rumuar pay ti taengda. Umsienen daguiti tattao quen mabalin nga ilunod payen ti cura parroco. Nadadaelen ti dayaona. Pitaken ti arigna iti agdama a sociedad.

Naglabas daguiti laoas quen bulan. Napucao ni Lorenza ti nasimbeng a panunotna. Maysan a bal-la. Ad-adda manen ti panagburikintos daguiti dadakkelna ta saan unayen a macatulong cadaguiti aramid iti uneg ti balay.

Nacasublin iti uneg ti seminario ni Santiago idi naamuanna a sabalin ti ulo ti cabsatna. Ti napalalo Ã±ga asina, impatulodanna ti maysa a surat Ã±ga italecna ti amin quen ni Apo Dios. Ti guibus ti suratna, ninayonanna ti "Ti ayatco quenca saanto pulos agati."

Nabasa daguiti Hesuita dayta quet inatapda Ã±ga adda caayan-ayatna. Dayta met la Ã±ga aldao, pinagaoiddan ni Santiago. Saannan a naituloy ti quinapadi Ã±ga inserrecna gapu ti saan a pudno nga ilem.

TI sabali a bangir, masansan a rabii daguiti paÃ±nglacayen quet agu-ummongda iti sabasabali a disso oenno balbalay tapno balabalaenda a karanget daguiti narungsot a Castila. Addada idi ti maysa a balay Ã±ga asideg ti Karayan Mestizo. Aoan silaw idi. Innarasaas laeng ti panagsasaoda. Iti calsada, nangngeg ti cadapasan daguiti nacacaballo a guardia quen daguiti caruaje. Iti umuna Ã±ga aldao ti Mayo, rautendanto cano ti apon daguiti guardia ket namnamaenda ti panaÃ±gipatulod ni Andres Bonifacio cadaguiti sumagmamano a Katipunero a nayonda a maquirinnebbec.

Bayat ti inda panagsasarita, maysa quen maysa cadacuada ti naÃ±gsalaysay cadaguiti nadumaduma a dacques a napasamac cadacuada manipud cadaguiti ima ti Castila wenno daguidi pasadas daguidi dadacquelda.

"Daydi cano apomi, napilit latta a napan nagtrabajo ti libre diay Santa Maria. Madmadi ti baguina idi isu a saan a nasayaat ti trabajona ngem linatikoda; cugtar quen gusod ti rifle ti linac-amma."

"Daguiti bunga ti talonko a nagliÃ±g-etac quet isuda ti nacquibag-ibus."

"Nasayaat la dayta a. Dacami, immayda lattan innala ti taraquen ni bunaquet a baboy. Immayda lattan quinurimes daguiti itlog ti manokmi."

"Dimo la iccaten ti kallugoÃ±gmo no masabet wenno malabsam daguiti adda ti turay, gusodendaca a."

"Aoan a talaga. Agsubsubran daguitoy a managdacdacques. Panawenen tapno igasaÃ±ggasattayon ti biagtayo. No saan Ã±ga ita, caanonto pay?"

"Napigsada. Adda amin cadacuada. Adda rifleda. Datayo ket badang ken pika la a bolo. Ti kalasagtayo coma quet ni Apo dios babaen ti panaÃ±gibabaet ni Santissima Maria."

Saggaysada a nagaoid idi tapno saan a madlao daguiti guardia civil ti panagtatapnoÃ±gda baka mapagilmanda pay.

KABAYATANNA, ti nasao Ã±ga umuna Ã±ga aldao ti Mayo, madama ti nadara a gubat diay Manila de Bay iti baet ti fuerza ti America Ã±ga idauluan ni Hen<pd>.</pd> George Dewey quen ni Admiral Patricio Montojo Pasaron ti benneg ti EspaÃ±a. 

Saan pay nacadanon ti damag ditoy Ciudad Fernandina a narebbeken ti armada ti EspaÃ±a quet mapapati a daytan ti guibus ti turayda ditoy pagilian.

Uray casta, cas nagaanamoÃ±ganda, pudno a rinaut daguiti "Indio" daguiti Castila quet naaramid ti nadara a raÃ±get iti dayta a rabii ti Mayo primero. Adu daguiti nasugatan quen adu met daguiti aoanan gasat. Daguiti babbai Ã±ga adda cadaguiti taengda quet adda met saganada a taraon para cadaguiti revolucionario. Adda met daguiti naisagana a ramramut quen bulbulong a pagagas cadaguiti masugatan. Adu daguiti naisagana a lana ti silag ken dagiti saleng a pagsilaw.

Idin a canasimpa daguiti Castila, sinsunsondan daguiti revolucionario a gapu metten ti panagsanudda iti casipÃ±getan.

Naglabas ti sumagmamano a laoas.

Dimmanonen ti damag a napusin ti Ã±gipen ti EspaÃ±a ket simmukon cadaguiti fuersa ti America. Sagudayen ti damag Ã±ga masapul a ti governadorcillo ken daguiti dadduma Ã±ga agtuturay quet panaoenen Ã±ga aglusolosda wenno agpeggadda a mabitay.

Magoara dayta a damag Ã±ga immuna iti uneg ti Ciudad Fernandina a nagoaras a casla apuy iti entero a Kailukuan.

Dayta a pannacapasag ti EspaÃ±a, rinibu daguiti napan ti plaza a siaarmas tapno iparamanda cadaguiti naÃ±gadipen cadacuada ti agtallo gasut a taoen Ã±gem adda ballaag ti America Ã±ga italekda coma amin daguiti sumarsaruno a pasamac iti baro a turay ti Estados Unidos de America.

Ti ulo a paÃ±glacayen, indiscursona iti saÃ±go ti rinibu:

"Cacailian, ammac quen innac ida. Napasagen ti EspaÃ±a. Calpasan ti ginasut a taoen, nacauraytayo met la ti caasi ni Apo Dios. Adu a rigat, tu-ok, lua, dara ken sanicua ti imbuÃ±ga ti nadaoel quen awanan asi a turay. Dautoyen ti baro Ã±ga agsapa. Laglaguipentayo a dagiti pannacaitugtuggod a linac-amtayo quet isu coma ti timon quen sadiri tapno intay agmaymaysa Ã±ga agtrabajo para ti naraniag a masacbayan ti Republica de Islas Filipinas! Agcacabsattayo. Nagsagabatayo amin. Ita, iyicquistayo, 'Saan manen a paadipen ti Filipinas! Agbiag ti Filipinas! Agbiag!'"

Idin a nalpas dagiti ragragsac quen ramrambac, sumiÃ±guisiÃ±gen ti init.-30-











































<b>Asawa ang kailanganmo .., hindi tatay!</b> 

Maysa a sardam ti Biyarnes , ti balkon da Caring, napintas iti panagpatpatangda ken Simang. NI Simang maysa a napintas ken nasaririt a balasang. Agtawen iti 30, agininagaw a morena ken nalidem a puraw ti maris ti kudilna, ababa ken apagsaknap diay abaga ti buokna, adda kallidna a pangpangis a makita diay kenkatigid a pingpingna, ken agtayag iti lima a kadapan ken dua a pulgada. Kadawyan laeng ti sukog ti agongna ngem madalw latta met datay nalamuyot a bibigna uray adda pinturana a medyo lumabaga.Maysa a pabrika iti diaryo diay manila iti pagtatarabhoanna ken nangato iti saadna. Mamindua nga agawid diay barrioda iti makabulan, umuna ken maikatlo a murdong ti lawas.

Ni met Caring ket addaan asawa, ken dua nga annak a lalaki ken babae nga agtawen iti tallo ken dua.Nakusnaw a pudaw ti marsi ti kudilna, agat siket ti buokna ken pada met laeng ni Simang ti katayag. Medyo agparintumeng ti kinngato a kurimatmatna ken maibagay la unay daydiay kasla makaturturog a nalabasit a matana, ket ti agongna kasla kasoy ti marisna;medyo pangaskastilaen a danggayan datay sukog ti kantong a saba datay bibigna, nadalus ken awan pulos gapuanan ti pintura.Iti agdama isu ti principal iti Kumayetket Elementary School, iti uneg ti barrioda. Apag dap-aw metten a kuwarenta iti tawenna, ngem no mingmingam a nalaing, pasikigan wenno sangwanan, kasla latta met agtawen iti 30 nga ti kadawayan a lapsatna ken saan a kauma a buybuyaen.

"Ayna mang Caring, masuronak datay kuna kaniak tay katrabahuak nga anggalag." impulong ni Simang a sisusuron.

" Ania aya dayta?" Inimtuod met ni caring.

"'Mom manang, di napan a bulan nagbaksyon ni Venancio(vanciong) manipud Europa. Immay diay opisina a pagtatarabahoak, syempre inyamaammok kadagiti office mateko ken proudak a nangibaga nga isu ti bf ko. Naamammok isuna iti interenet diay friendster, nagbakasyon tapno agkita kami laeng.Awan met iti negatibo nga kumentsda, aginganan a nagsubli ni Vanciong diay Europa.Datay maysa a sutil nga Ilokana a taga Cagayan a katrabahoak, sinaludsodna kaniak no mano ti edad ni Vanciong. Syempre, imbagak met ti pudno a nasurok 50 na. Di pay, nasurok a 20 a tawen ti agwatyo, kinunana kaniak. A ket immesemak laeng. Datay met anggala a sekretarya mi, nanggegna ken medyo naawatanansa met. Kinuna ketdin kaniakon: Simang, Asawa ang kailanganmo.., hindi ama! Ayna manang, urayla napleng toy lapayag iti panagdenggegko , imbag ta nakapagteppelak ta diko ket insagunnot isuna."

"Nasayaat Simang ta nakapagteppelka, ta dika ket nairubo.'Gurayka, nasurok a 50 ti tawenna ! Apay balo kadi wenno baak?"

" Ti ammok manang ket baro, ngem nataengan laengen."

" Apay idi nagpropose kenka Simang, saanka kadi a nagimbestiga wenno datay back round check a kunada?"

" Saan man manang Caring, kinapudnona siak a mismo iti napan diay lugarda a nagpalutpot. Napaneknek a maysa baro isuna. Nameetko dagiti kakabsatna a 2 a babae ken 3 a lalaki a puro nga addan assawa ken annakda. Naammuak nga isu iti inaunaan. Maysa a propesor ken nangisusuro ti kolehiyo diay probinsiyada sakbay a nagabrud."

" Ehm...., maysa a propesor! Ti pagsidaawak Simang kadagita nga inpormisyon ken no apay a nalakayan baro, apay napili ngata isuna?"

" Isu met dayta ngarud manang iti agayayam ti panunotko, no pay a nadanun iti kasta a tawen!"

"Sinaludsodmo koma a no pay a nabaakan! Ngem kastoy man, ti ammok no apay mabaakan ti maya a lalaki, adda laeng dua a rason: nalabit bakla wenno perfectionista. No bakla, a ket padana lalaki iti pagrayuanna, ngem no perfectionista, birokenna datay kamatch iti kinalaingna. Saanna a biroken iti itsura ti maysa a babae no di ket datay kinalaing a mangkabael a kapada iti kinalaingna. Nakunam a maysa a propesor, siguraduak a nagrayo met kadagti babbae, ngem nalabit awan iti makitana a makaartap iti panagpapanunotna, isu nga immadayo tapno bareng makabirok datay birbirokenna.Isu a nalabit a di naamammoda ka iti internet, ken impakitam ti gilasmo ta agpayso met a nasariritka, isu daytan datay birbirokenna."

" Diak ammo a manang no daytoy siribko wenno itsurak iti makagapu no pay a nagrayo a kaniak! Tapno ammom manang, engaged kamin, ne daytoy ngay ti singsing nga insusuotko. Ket plano min iti agsimpa iti daytoy umay a tawen.Mang Karing salusodek man, agpayso ngata datay kuna ni anggalag nga asawa ti kasapulak, saan ket nga ama?"

" Narigat dayta saludsudmo ading Simang, ngem kastoy man ti makunak.Maysa laeng a tawen iti agwatmi ken manongmo 33 ti tawenko ken 34 met isuna idi nagkasar kami. Awan ti singsing a nausar, ta mayatak tay kunana a parang laeng kano, iti pudno ket iti puso. Ta adu iti nagkakasar nagaramat kadagiti napapateg a singsing, ngem dagitay singsingda, awan met iti naaramidanda tapno maatipapa koma iti panagsisinada.Eksampol, ni Prinsesa Diana ken Prinsipe Philip ti Engalatera.Ania ti napasamak kadakuada?

Maikadua, nagpili kami laeng iti dua a pares a lalakay ken babaket ditoy barrio iti nagbalin Ninong ken Ninang mi, saan dagitay Pulitiko ken dagitay nangangato iti adalda.Simple laeng iti silibrasyon ke naawis amin a kabaranggayan.

Maikatlo, inaramatmi a nasayaat iti Sex, ken inawatmi a naggapu ken sagut iti Namarsua tapno bangonen iti nasayaat a pamilya.Tapno maawatam ken masungbatak dayta saludsodmo ading Simang, ibagak dagitoy dadduma a pasamakmi ken pasamak dagiti dadduma tapno pangalaam ti idea, no pudno dayta a kinuna ni anggalag kenka.

Kaaduan a riri iti agassawa ket Sex. Nalabit nga isu payen iti puon iti pangsugpakan ni lalaki kenni babae a puon iti panagsisina.Maysa nga agsapa, agrubrubuatak a mapan makimiting. Simmangbet ni manongmo a naggapu't talon a napan nagpadanum, ta rabii iti skedyulna. Syempre, saan kami a nagkaidda iti dayta a rabii.Immuneg diay kaurto mi a dagus ket nakitana nga agsuksukat ket nakauksobak. Sinakroynak a dagus ket impaiddanak diay kama me a kunana: Hane, baam pay dayta meeting basta saan mabitin daytoy agbitbitin ta naulila idi rabbi! Ammom iti insungbatko met? Wen hane, saan saan a mabitin dayta agbitbiting ta nakasagana ni sallipiding, ngem saan laeng a back to back wenno longplaying a, ta inton sumangpetak , isunto ti parto 2 na a? Isu nga nagshort time kami laeng, ket iti malem a sumangpetak, isun tay kinunak a part2, isu a napaadda ni Jellene!No apay kasdiay iti inaramidko, liklikan iti gulo ken tapno saan a masakitan ti rikna ni lakayko.Uray maladaw ti meeting, basta masapa masolbar iti agblin problema, lalona no pamilya iti nakataya.

Ni Sianang, nga isu ti 5th Grade teacherko, maysa met nga agsapa. Agrurubuat a mapan agisuro, saanda met a nagkaidda ken lakayna ta napan met nagpadnum ti pagay ta isu met iti skedyulna iti rabii.Syempre, agatpitak ti pay-odna, simrek a dagus diay kuwatoda a nakitana ti pakabuklan ni Sianang nga agpelpelles.Inguyodn ni lakyna sana impaid diay katreda sana inyaraasna nga agshort timeda. Naguglagol ni Sianang sana kinuna: a, marugitanak ta nalpasakon a nagdigos ken agat pitakka, dipay naangangdudak a mapan agisuron! Inwadagna ni lakayna a sisusuron, inagawaanna iti nagsukat ket napanen diay eskuelaan.Nabainan ni lakayna. Nagpukaw iti makalawas.Naamuanna laengen ni Sianing a ni lakayna, napanna kinabbalay datay dati a gfna.Agsangsangit ni Sianing nga immay iti opisinak. Mam, ania ngay iti aramidek kinuna?

Binagbagaak, kinunak kenkuana a no agisursuro koma, wrong method iti inaramidmo.Ket gapu ta wrong method, a ket dakes ti nagbanaganna.

Ni met Osing a kabadungalak, kanayon nga agememail kaniak ta ibagbagana met ti problemana. Ammo tayo a 20 met a tawen ti agwatda ken lakayna. Kuna ni Osing, nga uray no masapulna koma met iti Sex, saan a maipaay ni lakayna, ta ania ngay busy met kano diay trabaho ken maysa pay kasla awan kano metten ganas ni lakayna. Ta uray pay kano ni Osing iti mangisayangkat ti pamay-an, kaskasdi latta kano met a nalamiis ni lakayna ken medyo marigatanen a tumakder diay bandera.Isu kuna ni Osing kaniak, ayna Mare, kasto



<b>Bangka</b> 

"verbs are in place sir"

"coms ready...hummingbird standingby sir"

"ring the fire...over"

kasta naiparangarang nga kasasaad dagiti limed ti agturay nga sinalikawkawan ti trippler hospital nga kina-addaan ni linda gapuanan ket maysa nga consul ti ili nga kasinibe tay natirwan ken nagpusay idiay chinese junk ti aplaya ti maui. nairana nga adda da linda ken john nga mangmalmalem idi napasamak.

singmangpet ni doktor adrian von dracon nga especialista ti lussot nga sugat(puncture wounds) ken sabidong(toxicology)kasta met dagiti agkakatakneng nga saguday na. nakasaganan ni linda nga maopera, ammo dan no adino tay bala nga nailumlum ngem adda peggad nga magarumyadan ti puso na wenno agkupit ti baga na. agin-innagaw ti ridep ken riing na gapu ta adu nga dara ti nagsaysay ken adda sabidong tay naaramat nga buli.

sumangpet met ni john, adda awit na nga pungo ti sabong.

â€˜ sir.. this is restricted place the nurse will escort you to the lobby" kuna tay agente nga naka-antiokos ti nangisit nga naka-amerkana met ti nangisit. agkara-iwaras da, adda pay helicopter, aso<pd>.</pd> apv, esnayper ta ngato ken nangisit nga swat team van.

napan ni john ti lobby ket:

"marcooo!...what you doing here bra..."

" canâ€™t talk to you now bra...itâ€™s official business" insungbat ni marco

maysa ni marco a mestiso ilokano, nanang na portoge ti big island. kadua na idi diay coronadao nga nagadal, kaduada, george ken robert. ni robert nagsanud kalpasan dua a domingo marigatan nga aglanguy. nalaing ni marco nga pumaltog ken kakayatan na dagiti napeggad nga gandat. kabaelan na nga purusen tay agong mo ti kagudwa a kilometro kaadayo. kadua na met idiay mesopotamia nga makatawen sakbay nga naipatulod ti kullaskstan, idiay na met nakadua ni george kadagiti napepeggad nga ganuat. ni goerge limmabas ti serbisio kalpasan ti kontrata na; uppat nga tawenen ti napalabas. 

ni robert agtartaraho idi idiay panangibellengan da ti aramat nga saan kailangan ti agturay. naminsan adda oksiyon nga bangka nga naggapu ti coronado a surplus. inayaban na ni john ta apan na kitaen no mabalin pay ti makinana ken no mabalin usaren ta hawaii. nakasurot met ni george ta adatdiay met nga agkatangkatang. karuruar na ti serbisyo idi. agap-aplay nga sekuridad knotractor ti mesopotamia ngem awan pay met ti ayab kinyana.

"napintas daytoy robert... napartak daytoy...marigatan daka makamatan...ngem darakkel ta outboard motors na nabuslon ti gasolina" kunani john

"gatangen tayo ta siyak ti mangtarimaan " insubad met ni george

napan da ti oksiyon ti sumaganad nga domingo nairana met nga ni linda kadua ni john iti dayta nga aldaw. nagatang da ti duangaribu ngem sangapulo ket lima laeng ti kuartada, ngem pinunuan ni linda ti kurang na. idiay balay da linda inyawid tay bangka ingatangan da ti baterya ngem saan met agtaray tay dua nga outboard motor na; kasla natukkol ti piston na , diay maysa naustel. nakalaka da; uray no adu ti garumyad ti bagi ken adda tallo nga lussok kadakkel ti pinya nga waipahu. fiber glass ken glue nga lima nga galon; mayaten.

" warwarek toy makinana da ..ta awan met ti ub-ubraek" kinuna ni george

" tulungan ka ... no umay nga sabado " kinuna ni john

nadanon ti sabado, nakagatangen ti aramat nga pangwarwar ti makina ni george dina met maurayen ni john ta adda met napanan da ni linda, isu nga inayaban na ni robert no mayat nga tumulong ta gandat da nga usaren apan agbanniit ta taaw no malpas. 

naladaw nga simmanggpet da john ken linda; nawarwar ni george tay maysa nga makinan. napigis ti headgasket na. mayat pay met ti silindro na agraman piston ken rings.
napirdi met tay sparkplugs ken fuel lines. pa-machine na kano tay silindro ken cylinder heads; agsukat ti piston ken piston rings pati propeller diay dakdakkel kano. kasta met siguro ti aramiden da tay maysa. mabalin nga lima gasut pay ti gastuen da sakbay nga mapataray da. sige kunana ni john ituloy da nga tarimnen. idi luktan da diay naudi nga makina ket....

"ahh...aahh" kunana ni george di isuna mamati ti makitkitana; kasta met ni robert

"johnnnn....makadtoy" kunana ni robert

"saan yo kutkutyen... umadayo bassit... pangasi yo" kunana ni george, kinita na, nilinlinti na, intuket no naka bobby trap kano. kasla siguro agsubli dagiti nagdalanan na idiay kullasktan. nagsuot pay guma nga guantes. napunpuno ti kuwarta nga tiggagasut nga nareppet diyay balay ti makina. tigmamamaysa ni george nga binagkat, napunno na ti dua five galon plastic container. binalkot ni george ti plastic bag sana inkabil ti suli ti garahi.

" ditoy kayo alaek dagiti aramat ko ... saan yo kutkutyen intuket no adda sabidong da o anya" inrikep na ti garahi, sa immalis

dida ammo ti aramiden da. ngem ni george ammo na nalaing ni mokong mangistemar. kinita ti numero no agsasanod; wenno adda marka dagiti kuarta; adda pay inaramat na nga agas sana inpunas ... sana kinita ti infrared light...nagwingiwing adda dara tay kuwarta. ni robert kayatna nga bingayen nen; kunani john " mandiyak kayat data" ni linda met kayat na bingayen. 

" bilangen tayo sakbay nga adda aramiden tayo" kunana ni linda

binilang da. nangala da ti maysa nga bungon 20k ti maysa. nasurok nga 75 nga bungon ti nabilang da. adda sirib ni george basta kuwarta ti pagsasaritaan ken nalaing nga makitungtung nakumbinsi na nga isu ti mangidulin nga kitaen da no adda agbirok ti dayta a kuwarta ngem limed ni geogre nga ar-ramaten nga pounan ti e-trade; napagbalin na nga 
naminpullo; isu naggatgatang ti kompayan kasla agtarimaan ti barko, janitorial service, travel agency, pati insurance agency ngem saan nga nakiskissayan diyay kuwarta. natakwatan dagiti tallo nga kasdiay ti naaramid isu ti kunanada kayat da nga makibingay ti tubo ni george. madi met ni george. ti kabayagan na ti kunana dina alaen tay mabagbagi na. madi da met, kayat da kaguddua ti tubo. 

naluko ni george ti pallot adu ti naab-abak kinyana; agingga ti natiliw isuna. idi natiliw isuna inted na ti memory stick kenni robert tano maserrek na ti bank account da. nakigtot met ni robert ta naminsan kinita na no mano ti nagyan ti bank account nasurok nga ten million dollars, inted na kinni john ngem dina met imbaga no anya diay inregreg na iti bulsa idiay blaisdelle park. napukaw ni john dina mapanonot no adinno ti nangikabilan na. ibaga koma ni john kenni geogre idi binisita na isu idiay karsel ket nagamak intuket no makapungtot ni george, napudot pay met ti ulo na. napaltogan met ni george.

dagiti pulis di damet ammo no sinno ti pimmaltog; maysa pay dida nabirok tay buli. ngem ammo da ti naggappuan ti bala saan nga danum no diket adayo nga lugar, mabalin nga toktok ti niyog ta kasla adda nagrimat ti kasta nga oras a naggapu ti toktok ti niyog idi aglabas diyay satellite, naala ti kamera na. adda ti amak da nga ni robert ti nangpatiro kinyana nga naamuan ni tatang ni george. mabalin nga nagaramid ti kopya ti password ni robert sana inted tay original kinni john.

pinaala ni papang ni george tay baam doble v kenni robert ngem nadisgrasiya met isuna,
naistak kano met ti sinilyador na kuna ti pulis report...kasla naistak met ti sinilyador ni john idiay maui naimbag la kitdi ta inusan saan nga derraas wenno byebye tree ...oops banyan tree.

simmurot met ni linda idiay maui...adda da idi chinese junk ... no saan laeng timmakder tay consul ti kasinibe ni john koma ti napaltugan... ngem ti pigsa na nalussok isunga napatarusan ni linda nga adda tatta hospital.

nagawid ni john, dinagas na ni duldog, awan ni tatang na, napan tokyo ti bonsai international competition, makadomingo didiay sa dumagas pay kano diay pangasinan ta agbuya kano ti agkakapintas nga street dancing idiay, mapandan ken manaoag ken makimesa kano kasla mariknanan nga ay-ayaban isunan idiay langit. nalpas na kanon ti un-unnoyen nad toy daga. kayat na nga agyaman kenni Apo Baket kadagiti pabor ken rang-ay a naapros na ti rabaw ti daga.

"duldog ... did you miss me...ha" rinakeprakep tay aso na uray met agay-ayeng-eng ni duldo


































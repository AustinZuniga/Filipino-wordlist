Title:News Collection 2
Virtual games karibay kan
napundong jueteng sa CSur
Betting stations pinapundo kan PNP

Nagadan an ilegal na sugal na jueteng sa Camarines Sur, nagbutwa man an online betting stations kan Meridien Vista Gaming Corporation para sa virtual games na nagsikad na kuta an operacion sa nagkaperang mga banwaan, alagad pinapundo ni PNP Provincial Director P\/Sr. Supt<pd>.</pd> Petronio Retirado.

        Nagpoon na kan nakaaging semana an operacion sa mga banwaan kan Sagnay, Bato asin Camaligan, pinapundo kan PNP huli ta pig-aaraman pa an legalidad kan operacion kan sugal. An numero kan jueteng na pigbobola poon sa 1 asta sa 37 asin duwa sanang numero an dapat mang-gana na haros kaparejo man sana kan virtual games na 1 asta 38 asin duwa man na numero an mang-gagana.

        Naghahagad na nin permit to operate sa Ciudad nin Naga nganing magbugtak nin betting station kan number games sa Brgy. Concepcion Grande. An representante kan gaming corporation si Justin Medialdia nag-atubang sa committee hearing kan Games and Amusement committee kan Sanggunian Panlungsod City Hall kan Martes, Pebrero 3, 2010 asin saiyang pigpaliwanag na legal an saindang operacion mala ngani igwa na sa Albay asin Camarines Norte.

        Saiyang sinabi na an gaming corporation kan Cagayan Economic Zone Authority (CEZA) sarong registered enterprise licenciado sa pagconducir nin gaming and online betting operation dawa sa luwas kan jurisdiccion kan CEZA.

        Napag-araman na congressional franchise  an saindang pig-oorgullo asin dawa sain na provincia pueding pahiwason an saindang operacion.

        Si Medialdia, hinanapan nin mga documentos asin iba pang legal na basehan nganing tugoton kun ini legal, alagad dai naka-presentar asin dai preparado na magsimbag sa kahapotan kan mga miembros kan committee.

        Dai puedi sindang magbugtak nin betting station sa ciudad sagcod na dai ninda naheheling an mga documentos, sabi pa ni Legacion.

        Huli kaini, an committee 



ECs malustay fondo sa seminar sa Baguio

Pagsayang sana nin fondo kan 119ng electric cooperative (ECs) sa nacion an pigtalaan na duwang aldaw na seminar kan mga miembros kan junta directiva sa Ciudad nin Baguio sa Pebrero 4, 5, 2010 huli ta dati nang pigtukdo an parliamentary rules kan sinda obligaron na mag-atendir sa Cebu antes sinda nagtukaw sa puesto.

        Duda an junta kan Camarines Sur I Electric Cooperative (Casureco I) Inc. sa Libmanan, Camarines Sur na igwang ibang motivo an National Electrification Administration (NEA) mientras na igwang junta directiva nin mga cooperativa na dai na nasusunoan an pagpadalagan kan agencia na nagiging nang dictador.

        Si Director Erwin Dilanco kan Libmanan District nagsabi sa verbal sana an orden sa sainda kan NEA asin an mapadreno kan pa-seminar iyo an Philreca, ta’no ta sa Ciudad nin Baguio pa na magastos nin maabot sa P15,000 cada director.

        Katuyohan kan seminar nganing magka-igwa pa nin dagdag kaaraman an presiding officer asin miembros kan junta sa saindang mga ginibong board meeting, inadalan na ini sa Cooperative Management Conference sa Ciudad nin Cebu na saro sa mga rekisitos na an na-elihir na director dai pueding makatukaw sa puesto kun dai nag-atendir sa sinambit na seminar.

        Sinabi pa kan director dai siya maatendir mientras na si iba niyang mga pag-iriba an naconvensir kan NEA.

        Luway-luway nang nakakabangon an manijamiento kan Casureco I mala ngani nagsakat na sa 95 por ciento an collection efficiency, alagad magastos naman nin mayong kamugtakan.

        Sarong taon asin may anom nang bulan pigpapadalagan kan mga personajes kan NEA an cooperativa alagad habo pang butasan apesar kan nagkapera nang resolucion na pighuhurot na ibalik na sa local na manijamiento. 



Cadiz masurog sa City Hall
sa pagbasura kan bagong distrito

Si dating IBP national president Jose Cadiz saro na sa matindog na abogado kan Ciudad nin Naga sa pigplantiar na peticion sa Corte Suprema ni Alcalde Jesse Robrero na pighuhurot na ideclarang invalido an Acta Republica 9716 o an reapportionment kan premir distrito huli kan dai nagsunod sa 250,000 na population requirement

        Sinabi ni Bise Alcalde Gabby Bordado na si Cadiz voluntad na nag-opresir kan saiyang libreng servicio sa City Hall nganing tabangan si City Legal Officer Angel Ojastro sa pagtindog kan caso sa Corte Suprema.

        Sa ginibong regular session kan Sanggunian Panlungsod kan Martes, Pebrero 2, 2010 inaprovaran an resolucion na nag-aako na kan libreng servicio legal kan dating IBP national President. Siya bestadong abogado de campanilla asin hasa na sa mga caso sa pinakalangkaw na corte sa nacion.

        Sinda Senador Benigno ‘Noynoy’ Aquino III asin Robredo nagsangat nin peticion sa Corte Suprema matapos ma-aprovaran kan ika-duwang semana kan Octubre 2009 ni Presidente Gloria Macapagal-Arroyo an Acta Republica 9716.

        Sa entrevista kan Bicol Mail ki dating City Legal Officer asin ngonian Consejal Nelson Legacion, nagsabi na an naging decicion kan Corte Suprema sa pag-nulificar kan bagong pig-crear na congressional district sa Malolos City kan provincia nin Bulacan pueding mangyari man sa Camarines Sur huli kan kaparejong isyu sa population requirement

        An total na populacion sa Malolos City asta kan Mayo 1, 2000 nag-abot sana sa 175,291 asin an pagtalubo kan populacion kan ciudad nag-aabot sana sa 3.78 por ciento cada taon.

        Base sa growth rate kan 3.78 percent cada taon, an populacion kan Malolos na 175,291 kan taon 2000 malangkaw sana sa 241,550 sa taon 2010, sabi pa kan corte.

        An panindugan ninda Aquino asin Robredo bako sa pagcontra sa pagcrear nin dugang na distrito sa Camarines Sur bako lang lima envez dapat ginibo nang anom na congressional district, alagad nangyari an pag-aprovar kan RA 9716 huli sana sa political accommodation nganing dai magkalaban sinda Diputado Dato Arroyo asin DBM Secretary Rolando Andaya Jr na ngonian parejong candidato sa binangang distrito.

        Sa pag-efecto kan pagbanga kan premir distrito dai pararejas an populacion sa limang legislative district kan Camarines Sur, an bagong premir distrito igwa sana nin 176,383 na populacion; 30 por cientong kulang sa population requirement susog sa constitucion .Sa bagong segundo distrito – 276,777; sa bagong tercer distrito – 439,043, sa bagong cuarto distrito – 372,548 asin sa ika-limang distrito – 429,070.

        Si Senador Joker Arroyo iyo an nagpadreno kan bill sa Senado asin matapos maaprovaran dinara sa Malacanang nganing firmahan ni Presidente Arroyo asin an makikinabang iyo an saiyang aki na si Diputado Dato Arroyo.



Mga civilian naiipit na sa ralaban kan PA vs NPA

Nagkapera nang mga civilian sa provincia nin Albay an victima nin pandudukot, pang-gagadan asin ilegal na pag-arestar huli kan ralaban kan militar asin rebeldeng New People’s Army.

        An National Democratic Front (NDF) Bicol nag-aacusar sa 901st Brigade kan Philippine Army sa Albay sa sunod-sunod na pagdukot asin pang-gagadan sa mga inocenteng civilian asin an pinakahuring victima pigbistong si Vergiel Mapola Catubig na binadil gadan sa fiestahan sa Brgy. Lawigon, Pio Duran, Albay kan Enero 30ng aga.

        Sa press statement ni Ka Greg Banares, parataram kan NDF Bicol an mga elementos kan Special Operation Team (SOT) kan 901st kan PA  an pigsasahutan na nagdukot sa mga paraomang sinda Ananias Cardiente Jr. asin Vicente Moradillo kan Enero 15, 2010 sa Brgy. Taplacon, Camalig, Albay. Nawawara pa an duwa sagcod sa mga ngonian. Saro pang civilian sa Camalig an dinukot, ginulgolan si liog asin ginadan asin natagpoan an bangkay sa sakop na barangay kan Jovellar.

        Sa lado kan militar, sinabi ni Major Harold Cabunoc oficial na parataram kan 9th Infantry Division kan Philippine Army sa Bicol nagsabi na “Normal sa NPA na magsabi na ‘inocenteng civilian’ ang namamatay sa kanila sa engcuentro dahil talaga namang mga civilian sila na nagdadala ng baril.”

        Sa Brgy. Banwang Gurang, Donsol, Sorsogon duwa an gadan asin apat an iredo kabali an sargento na commander kan 22nd Infantry Battalion-CAFGU detachment mientras na saro an binawian nin buhay sa NPA sa nangyaring encuentro kan Enero 31ng hapon.

        Sa lugar kan ralaban nagkaperang mga civilian an dinukot, igwang ginulgolan nin liog, asin igwa pang mga binugbog, asin ilegal na pag-arestar sa civilian na pigbistong si Rolly Deloso na sinahotan na miembro kan NPA.

        Mientras tanto, an militar sa Bicol padagos man nag-dedenuncia sa CPP\/NPA huli kan panghihipa sa nagkaperang mga soldados kan gobierno apesar na mayong kalaban-laban.

         Pigsasamantala kan mga rebelde an implementacion kan Comelec gun ban huli ta si nangyaring pambabadil sa naka-civilian na duwang soldados sa Camalig, Albay kan Enero 14, 2010 mayo nin bitbit na armas, sabi pa kan oficial kan militar. 


Simbahan nanindugan contra sa virtual games
SP, LMP nag-indorsar kan number games sa LGUs

Nanindugan an Arkidioces nin Caceres contra sa ano man na forma nin sugal dawa ribayan an sugal na jueteng kan virtual games sugal paman giraray huli ta dai man ini magiging productivo asin makakatabang sa pag-asenso kan banwaan.

        Si Fr. Louie Occiano, Director kan Caceres Commission on Communication (CCOM) nagpahayag sa Bicol Mail na dai ninda pigsusuportaran an ano man na propuesto nganing mag-establisir nin mga betting stations kan virtual games sa manlaen-laen na municipio kan Camarines Sur.

        Decidido an operator kan virtual games na iwarak sa Camarines Sur an mga betting stations huli ta igwa na sindang napupugolan na resolucion na pig-iindorsar kan Sanggunian Panlalawigan (SP) asin kan League of Municipalities of the Philippines (LMP), CamSur Chapter.

        Ribayan paman an ilegal na sugal na jueteng an bagong ibubugtak na sugal dai makakatabang sa pag-asenso asin maparoro kan moralidad na macausa nin paghinogak mientras na naglalaoman sana nin suerte na sala sa mata kan Dios, bako gabos na legal, moral o marahay, sabi pa kan director kan CCOM.

        An oficina ni Alcalde Jess Robredo kan Ciudad nin Naga nakarecibe na kan kahagadan ni Miguel Delgado Carrion kan Meridien Vista Gaming Corporation na naghuhurot na tawan sinda nin permit to operate sa laog kan ciudad nganing magbugtak nin betting station sa Concepcion Grande.

        An surat sa jefe ejecutivo local yaon na sa Committee on Games and Amusement kan Sanggunian Panlungsod na pinamamayohan ni Consejal Nelson Legacion asin matalaan liwat nin committee hearing asin pakatapos kaini maagi pa sa public hearing nganing iconsulta sa manlaen-laen na sectores kan ciudad.

        An pagtubod kan Capitolio Provincial legal an operacion kan number games mientras na igwang permit an Cagayan Economic Zone Authority (CEZA) para sa sinambit na sugal. Sainda pang pinadatulan an opinion kan Department of Justice kan Noviembre 22, 2007 na pueding mag-operate an CEZA kan number games huli ta legal an sinambit na actividad.

        Nagbukas na kuta nin mga betting stations sa mga banwaan kan Sagñay, Bato, Camaligan asin iba pang municipalidades kan provincia, alagad dai nagdanay huli ta pinapundo ni Camarines Sur PNP Provincial Director P\/Sr. Supt Petronio Retirado.

        Pigpaliwanag kan jefe kan PNP saiyang pinadarakop an nagpapadalagan kan mga number games huli ta cuestionable pa an saindang permit.

        Nagadan na an operation kan jueteng sa Camarines Sur alagad nagprovar na maribayan kan virtual games na dai man nagrarayo sa kawat kan ilegal na sugal na jueteng.

        An kaibahan lang ta mabayad nin buis sa mga LGU mientras na sa jueteng mayong nalaog sa caja kan gobierno envez payola sa mga oficial kan PNP asin oficiales local asin iba pang sector. 



MNWD dai pa afectado kan El Niño

Naghuros na an water level sa Panicuason spring kan Metropolitan Naga Water Disitrict (MNWD), huli sa efecto kan El Niño Phenomenon sa Camarines Sur, alagad dai pa pigcoconsiderar kan manijamiento na ma-aafectaran an servicio sa consumedores sa Ciudad nin Naga asin pagtaraid na municipalidades.

        Tres centemetros sana an pagbaba kan water level bako pa ining critical sa servicio sa sobra sa 32 mil na registradong consumedores kan MNWD, sabi ni Division Manager Cesar Federizon.

        Igwa pang Cury spring sa Pili, Camarines Sur na saro sa burabod nin tubig na pigkokoanan kan water district afuera kan 22 na mga pumping station sa Ciudad nin Naga.

        Sinabi ni Federizon na sa ngonian igwa pa nin mga pumping station na dai muna pinapaandar kaya dai pa nin peligro sa problema nin tubig alagad huli kan El Niño mas marhay giraray na magtipid sa paggamit nin tubig.

        Afuera pa kan Ciudad nin Naga, kabali pa sa sakop kan servicio kan MNWD iyo an Canaman, Magarao, Gainza asin Camaligan.

        An Philippine Atmospheric Geophysical and Astronomical Services (Pagasa) nagpahayag na an Camarines Sur, Masbate asin Sorsogon iyo an pueding tamaan kan El Niño digdi sa rehiyon cenco.

        An namamatian na init ngonian iyo na an paglaog kan El Niño, sabi pa kan Pagasa.

        Mientras tanto, Si Eduardo Yu parapahayag kan National Irrigation Administration (NIA) Bicol, nagsabi na saindang iimplementar an inaapod na rotation method kan distribucion nin patubig asin ini magdedefende sa panga-ngaipo kan paraoma nganing mapatubigan an tinanum na paroy.

        Tolong provincias digdi sa Bicol an sakop kan sinambit na programa asin maabot sa 16,258 hectarias na nasa supervicion kan agenciang ini. 



2 dinukot kan militar nakoa nang bangkay

Camalig, Albay – Nagrurognas na an bangkay kan duwang mga civilian na pigsasahot na dinukot kan militar kan Enero 15, 2010 kan manuparan na kan Pebrero siete nin hapon  sa Barangay Taplacon kan banwaan na ini.

        Sa press statement ni Ka Greg Bañares, parataram kan National Democratic Front Bicol an duwang mga victima na sinda Ananias Cardiente Jr. asin Vicente Moradillo, brutal an ginibo huli ta dakul nin mga pasa sa manlaen-laen na parte kan saindang hawak.

        An mga soldados kan 2nd Infantry Battalion kan Philippine Army iyo an pig-aacusaran kan NDF Bicol na iyo an responsable sa sinambit na crimen.

        An familia kan victima naghahagad nin ayuda sa gobierno na matawan nin justicia an pagkakagadan kan saindang mahal sa buhay.

        Padagos nindang pigtutuyaw an mga elementos kan Special Operation Team kan militar sa Albay huli ta iyo an envuelto sa pandudukot sa mga civilian na sinasahotan miembros kan rebeldeng New People’s Army.

        An militar nagpapahimotik kan mga acusacion na iyan kan NPA huli ta an tropa kan gobierno nagiging maigot na an campania contra sa insurgencia sa provincias kan Albay asin Sorsogon na nagkapera nang veces an mga nangyayaring encuentro.

        Si Major Harold Cabunoc, parataram kan 9th Infantry Division kan PA nagsabi na padagos sinda nakakarecibe nin reclamo sa mga residentes kan barangay na kabali sa ginigibo kan mga rebelde iyo an pagcolecta nin revolutionary tax na malinaw na sa “extortionists” na an actividad na ini.

        Mientras tanto, pigsusubaybayan kan militar an actividad ngonian kan CPP\/NPA sa pagcolecta nin permit to campaign fees sa mga politico huli ta pigsasamantala kan mga rebelde an panahon nin eleccion.

        Cantidad 300 asta sa 500 mil pesos sa mga candidato nacional an pigsisingil na PTC asin 20 asta 50 mil pesos sa mga candidato local nganing tugotan an mga politico na macacampania sa saindang teritorio.

        Pigconfirmar na kan PA na igwa nang listahan an NPA na saindang cocolectahan na mga candidato base sa suversibong documentos na saindang nasamsam sa sarong encuentro sa provincia nin Sorsogon. 



Permit kan CEZA sa virtual games dai basta makalusot sa SP

Bako pang garantia sa local na gobierno kan Ciudad nin Naga an pig-isyu nin permit kan Cagayan Economic Zone Authority (CEZA) sa Meridien Vista Gaming Corporation para sa pagbugtak nin mga betting station sa arin man na lugar, sabi ni Consejal Nelson Legacion.

        Aadalan na marhay kan Sanggunian Panlungsod an legalidad kan pigsumiter na documentos sa City Hall kan Vista Gaming Corporation huli ta nagluluwas na an number games karibay sa nagadan na jueteng sa Camarines Sur.

        Si Legacion, chairman kan Committee on Games and Amusement kan sanggunian nagsabi sa Bicol Mail na saiya nang narecibe an pighahagad nindang documentos sa operacion kan number games, alagad maagi pa ini sa labot nin dagom sagcod na magpa-apod nin public hearing.

        Kan enot na na pag-atubang ni Justin Medialdia, liaison officer kan Vista Gaming Corporation sa committee hearing dai niya masimbagan an mga importanteng kahapoton kan miembros kan committee asin mayong bitbit na documentos sa operacion kan legal na sugal.

        Tanganing mayo na nin problema hinahagadan ninda kan board resolution na nag-aawtorisaran sa arin man na ipapadarang representante sa pag-atubang sa masunod na committee hearing. Kun igwa na kan sinambit na resolucion matalaan na si Legacion kan ika-duwang committee hearing.

        Isusunod ninda an pagpa-apod nin public hearing huli ta nakataya digdi an interes kan publico mientras na dapat igwang social acceptablity, sabi pa kan consejal.

        Piglinaw pa kan consejal na dawa sabihon pa kan operator kan virtual games na igwa nang endorsement an Sanggunian Panlalawigan (SP) kan Camarines Sur asin League of Municipalities of the Philippines (LMP), Camarines Sur Chapter na tugotan kan mga LGU an pagbugtak nin betting stations, an LGU Naga dai man sakop kan provincia asin LMP.

        An endorsement kan Sanggunian Panlalawigan inaprovaran kan Noviembre 3, 2009 asin an LMP Camarines Sur kan Deciembre 2009.

        Si Alcalde Jess Robredo na enot nakarecibe kan surat kan Vista Gaming Corporation dai pa napaluwas nin comento kun pabor o contra envez pighahalat an decicion kan sanggunian.



Pag-gamit kan ngaran na coop kan ECs mayo na nin cuestion sa CDA

Dawa na ngani dai registrado bilang stock cooperative an mga electric cooperative (ECs) tinutogotan na kan ley na mag-gamit kan pangaran na cooperativa asin mayo na nin cuestion sa arin man na ligitimong cooperativa.

        An Acta Republica 9520 o mas bestado sa apod na Philippine Cooperative Code of 2008 tinutogotan na sinda na mag-gamit kan cooperative dawa dai registrado sa Cooperative Development Authority (CDA), sabi sa Bicol Mail ni Anthony F. Bravo chairman kan Regional Cooperative Development Council (RCDC) sa rehiyon cenco.

        Sabihon man na sinda cooperativa alagad dai sinda pueding makinabang  kan mga priviliyo siring kan pigtataong  tax exemption na pig-iimponer kan mga local na gobierno asin kan Bureau of Internal Revenue.

        Kun mawot ninda na makahawas sa pigsisingil na mga buis kan gobierno magparegistro sinda sa CDA, sabi pa kan oficial kan RCDC.

        Sa ngonian an mga cooperativa nin corriente milliones pesos na an pigbabayad na buis sa propriedad real sa mga local na gobierno asin sa BIR

        Sa onseng cooperativa nin corriente sa Bicol solamente an Sorsogon Electric Cooperative (Soreco) sa provincia kan Sorsogon an tunay na stock cooperative. Igwa nang ibang cooperativa arog kan Camarines Sur II Electric Cooperative (Casureco II) Inc. sa Ciudad nin Naga an naghace na magconvertir sa tunay na cooperativa, alagad dai man na-iimplementar huli kan pagcontra kan National Electrification Administration.

        Kan panahon ni dating General Manager Antonio Borja kan Casureco II nagplano na kan conversion sa stock cooperative alagad dai man narealisar si pagconducir nin mga asemblia cada distrito nganing iconsulta asin paaprovaran sa mga miembro consumedores an plano .

        An pamayo kan RCDC sa Bicol na taga Sorsogon nagbuyagyag na an mga miembro kan Soreco sa saindang provincia dai pa nakakarecibe nin divedendo huli ta kulang pa an ingreso kan cooperativa.

        An dahilan igwang mga pig-manang problema financial an manijamiento kan mga nakaaging administracion antes na-iregistro sa CDA. Makakarecibe sana kan sinambit na biyaya an miembros kun igwang surplus. 



Pig-aataman na PAGs sa CSur aram na kan PNP

An operacion kan Private Armed Groups (PAGs) sa Camarines Sur saro sa pigmaman-manan kan PNP Provincial Office mientras nag-iinit na an panahon nin politica orog na sa mga candidato local.

        Si Provincial Director P\/Sr. Supt<pd>.</pd> Petronio Retirado nagsabi sa miembros kan media na an banwaan nin Bato, sakop kan bagong ika-limang distrito kan Camarines Sur saro sa saindang pigmaman-maman an operacion kan PAGs mala ngani igwa nang nadakop sa Comelec check point sa San Roque, Nabua, Camarines Sur na may dara nin mga armas sa laog kan vehiculo.

        An PNP Camarines Sur , Philiippine Army asin Comelec matalaan nin conferencia ngonian na semana nganing determinaran kun arin na mga barangay asin banwaan an pueding ideclarang election hot spot.

        An check point kan pinagsarong fuersa kan PNP Nabua asin Public Safety Management Company (PSMC) kan PNP Camarines Sur naarestar an duwang alalay ni Alcalde Janette Bernaldez kan Bato na may darang duwang calibre 45 na cargado nin mga bala sa laog kan vehiculo na piglulunadan nin mga kaibahan kan re-eleccionistang alcalde.

        Sinabi ni P\/Supt<pd>.</pd> Cerilo Trilles jefe kan PSMC an saindang grupo sa check point na pinamamayohan ni Inspector Rodolfo Olivan asin ni COP P\/Chief Inspector Rhoderich Campo kan PNP Nabua sa ginibong operacion kan Pebrero 7, alas 7:45ng banggui nasamsam an armas sa laog kan vehiculo na pigmamanijo ni Marlon Nieva kan Brgy. Tres Reyes, Bato asin ki retiradong pulis Gilbert Osea taga San Rafael kan kaparejong banwaan.

        Sa investigacion an duwang badil na may serial nos. 736149 asin 757390 parejong dai licenciado asin an duwang kabohan nin politico nag-aatubang nin pagbalga kan Comelec resolucion 8714 o an mapadapit sa gun ban asin ilegal na pagbitbit nin armas.

        Alagad an duwang kabohan nin politico nakaluwas na sa carcel kan Lunes, Pebrero 9, kan dai makalusot sa inquest fiscal an caso huli kan technicalidad envez magpapadagos man giraray an preliminary investigation.

        An vehiculo na pigmamanijo ni Nieva iyo an Starex van na may placa numerado BDS 485 asin pig-iinvestigaran kun ini sadiri kan alcalde.

        Sinabi pa ni Trilles na igwa pang mga babaeng pasajeros sa sinambit na vehiculo an nagbaraba alagad dai man ninda mabisto kun kabali si alcalde Bernaldez.

        Si Tony Batacan, parataram kan oficina kan jefe ejecutivo local kan Bato tolos man nagpahimotik sa media huli ta lunad sa ibang vehiculo an alcalde. Sinabi pa kaini, na an duwa na sinda Nieva asin Osea dai na conectado bilang mga empleados kan municipio.



Anti-dam malansar nin mga protest rally
Alagad mga afectadong familia nagpabor na

Nag-aandam an grupo kan anti-dam sa Sipocot asin Lupi, Camarines Sur nganing maglansar nin mga protest rally contra sa ano man na pag-provar na ipadagos an construccion kan controvercial na P1.9 billiones na Libmaman-Cabusao Dam (LCD) project sa Brgy. Malaguico, Sipocot, alagad mayoria sa mga afectadong familia na dating pusog na minacontra sa proyecto an na-convensir na kan Bicol River Basin Watershed Management Project (BRBWMP), nganing magbaliktad na kan saindang panindugan.

        Papangenotan kan Bagong Alyansang Makabayan asin manlaen-laen na organisacion kabali an grupo nin mga paraoma an maparticipar sa pigtalaan na protesta sa Sipocot, CamSur sa Sabado, Pebrero 20, 2010, asin pig-invitaran man si Nestor delos Reyes, candidatong congresista kan bagong premir distrito kan Camarines Sur.

        Afuera pa kaini, malansar pa nin mga protest rally sa premirong semana kan Marzo asin iba pang petsa kan kaparejong bulan

        Pig-oorganisar an mga participantes gikan sa mga banwaan kan Lupi, Sipocot, Libmaman, asin Cabusao sa mas dakulang protesta sa Abril 14, 2010 nganing ipaheling na dakul an dai uyon sa proyecto huli ta delicado sa tubig baha arog kan nangyari sa Northern asin Central Luzon kan nagtalikod na taon.

        An mga oficiales local kan Sipocot an nakatalaan na magparticipar huli ta sinda pusog na minacontra asin dai pa binabawi an resolucion na pighuhurot sa Malacañang na dai idagos an proyecto. Sinabi ni Consejal Manuel Chan, miembro kan Sanggunian Bayan kan Sipocot na sinda maparticipar huli ta mayormenteng afectado an saindang banwaan sa tubig baha kun marealisar an multi billion peso na proyecto.

        Si Vic Nierva, lider kan LupiKontraDam nagsabi na pig-aandam ninda an organisacion nganing ipaheling na dai pa sinda nagbabawi kan panindugan.

        Kun igwang naghahace nin protest rally, si Eduardo Yu parataram kan oficina rehiyonal kan NIA nagconfirmar na sa 83 na familia sa Lupi na afectado kan dam, 58 na an nagsusuporta na sa proyecto matapos ma-intindihan ninda an karahayan kan proyecto. Si mga afectadong familia nag-atendir sa lakbay aral sa Carcar, Cebu na kun haen si mga pig-relocate na familia nagpaliwanag kan resulta kan dam sa saindang provincia asin kun panong natabangan sinda kan gobierno.

        Si nagbaliktad iyo si nag-atendir sa ginibong consultacion sa Ragay, Camarines Sur kan nakaaging semana sagcod nag-organisar kan saindang Homeowners Association asin nagpili nin mga oficiales.

        Si Florecil Lirio iyo an presidente, Nancy Aliboro – bise presidente, mga director sinda Romel Asma, Beth Periras, Francisco Velarde, Alipio Velarde, asin Rechel Etorne. An organisacion nakatalaan na ipa-accredit sa Housing and Regulatory Board.

        An mga nagbirik nin panindugan nag-ako na kan pig-opresir kan BRBWMP na libreng 80 metros cuadradong lote asin harong, kabali na an itataong livelihood assistance.

        Mientras tanto, natapos na kan BRBWMP si ginibong socio economic survey sa pag-inventario kan propriedades asin si para sa relocation site kan afectadong mga familia.

        Napag-araman kun maresolveran na an mga ulang sa implementacion kan dam piglalaoman na babawion na kan oficina central kan NIA an pigsugong indefinite suspension kan proyecto.

        Pigbuyagyag kan BRBWMP na an dam project dai sakop kan election ban asin dawa anong bulan pueding ipadagos an construccion. 



Loyalista ni Imelda Marcos sinikwal na kan City Hall

Natunaw na an paglaom kan grupo nin Marcos loyalists sa Ciudad nin Naga na reconosiron sinda kan City Hall bilang sarong non-government organization (NGO), kan formal nang ibasura kan Sanggunian Panlungsod an saindang aplicacion na maging NGO.

        Si Consejal Nathan Sergio, chairman kan committee on People Empowerment and NGO accreditation nagsabi na sa ginibong session kan Martes, Pebrero 16, sainda nang binasura an kahurotan kan Friends of Imelda Romualdez Marcos (Firm) 24k na ma-accredit sinda kan ciudad bilang NGO.

        Si opinion ni City Legal Officer, Abogado Angel Ojastro III iyo an saindang binasihan asin susog man sana sa ordenanza kan local na gobierno sa pag-accredit kan arin man na grupo na mareconosir bilang NGO.

        Sinabi kan City Legal Officer na an “Marcos loyalists” bestadong pampolitica susog sa principio asin katuyohan kan Firm-24k na nakasurat sa saindang articles of incorporation, sarong political organization asin dai pueding apodon na non-governmental organization.

        Sa ngonian sobra sa sanggatos na NGO an na-accredit na kan sanggunian asin an kadakli digdi dai na activo, alagad nareconosir sinda huli ta bakong pampolitica an motivo, sabi pa kan consejal.

        Si Consejal William del Rosario dai uyon mala ngani napangisi sana sa pangako na matao nin ayudang P20 milliones cada barangay pakatapos tolos kan eleccion sa Mayo 10, 2010.

        Afuera pa kaini, an cada miembro kan organisacion makakalaom nin kaherasan na 700 mil pesos asta sa on million na ididistribuer pakatapos kan eleccion.

        An grupo nagtutubod si dating Premira Dama Imelda Marcos mahiras kan saiyang kayamanan huli ta igwa pang tagong yaman sa ibang nacion.

        Nagtutubod an consejal na pampolitica an katuyohan huli ta si Bongbong Marcos, candidato nganing senador asin an saiyang tugang candidatong gobernador sa provincia kan Ilocos.

        Pigsabi pa na maabot na sa 20 mil an miembros kan Firm-24k sa Camarines Sur sana, alagad igwa nang nagsombong sa oficiales local na sampulong taon na an organisacion dai man nangyayari an mga pangako.

        Igwang mga coordinator sa mga barangay asin municipio na padagos sa pagkalap nin mga miembros.



Cell site pinapagaba kan SP

kan Martes, Pebrero 16 na presente an mga dayuhan na madreng Vietnamese asin Taiwanese na igwa pang grupo nin mga estudiantes gikan sa Ateneo de Naga University sa pagsuporta sa panindugan kan mga nag-eestar na madre sa laog kan SSHFC. An lado kan compania dai nagpadara kan saindang representante nganing dangogon kuta an saindang mga paliwanag.

        An committee pinamamayohan ni Consejal William del Rosario nag-accion contra sa compania kan cell phone huli ta dai nag-agi sa tamang proceso arog kan dapat nag-agi sa consejo asin nagkoa nin building permit sa City Hall.

        Igwang inaprovaran na resolucion an Barangay Council para sa construccion kan cell site alagad kulang an papeles ta dai nag-agi sa City Hall kaya ngani an kasugoan dapat ipagaba na an pinatindog na tore.

        Na enot na kaini, si Barangay Capitan Jose Mari Mercado nagbawi kan saindang pig-isyung permit sa compania huli kan dai pagsunod na dapat 50 metros an distancia sa pig-eestaran nin mga madre.

        Mientras tanto, kadakli kan mga residentes kan Brgy Pacol kabali na si yaon sa mga subdivision nanghihinayang kan tore kan Sun Celluar huli ta dakulang tabang sa saindang comunicacion sa pag-gamit nin cell phone kan kaparejong compania. 



9 nag-aatubang caso sa gun ban

Siyam (9) na an nagkadarakop asin sinangatan nin caso sa corte sa pagbalga kan Comelec gun ban sa Camarines Sur poon na mag-efecto an Comelec Resolution 8714 kan Enero 10, 2010.

        An mga nagkadarakop, segun sa mga pahayag ni SP04 Romulo Fabiano parapahayag kan PNP Provincial Office kan Camarines Sur tolo sa Nabua, saro sa San Fernando, saro sa Lupi, saro sa Milaor, asin tigsaro sa Tinambac asin Magarao.

        Kabali na digdi si duwang taohan ni Alcalde Jeannete Bernaldez kan Bato, Camarines Sur na sinda Marlon Nueva asin Gilbert Osea, na nadakop sa Comelec check point sa Nabua, Camarines Sur.

        An lista kan mga nagkadarakop sa Camarines Sur nag-total na sa 53 sa Kabikolan asin an may halangkaw na caso iyo an provincia nin Masbate na igwang 25. An kadakli kan mga politico sa Masbate may sadiring private armies.

        Pigcierto kan PNP na mayong nangyayaring areglohan sa mga nagbabalga sa Comelec gun ban dawa miembros kan Philippine Army asin miembros kan PNP.

        Nagsayumang confir-maron kan PNP Camarines Sur an informacion na igwa nang Partisan Armed Group sa Rinconada area na controlado nin poderosong politico. An report na ini padagos pang pig-iinvestigaran.

        An pigsusubaybayan sa ngonian kan militar iyo an rebeldeng New People’s Army na nag-iimponer nin permit to campaign fees sa mga candidato local mientras na ma-efecto na an campaign period sa Marzo 26. 



COP perming sinasabon kan SB

An local na gobierno kan Calabanga, Camarines Sur desganado na sa liderato ni Chief of Police P\/Supt<pd>.</pd> Froilan Navarosa kan Calabanga Municipal Police Station sa pagmantenir kan paz y orden huli kan dai nareresolveran na mga casong robbery hold-up, snatching asin iba pang criminalidad afectado na an sector nin mga negociantes asin maging ordinaryong namamanuaan.

        “Perming sinasabon an jefe de policia kan Sanggunian Bayan huli kan kaluyahan kan saiyang liderato sa pagmantenir kan paz y orden,” sabi ni Bise Alcalde Rafael Palma .

        An simbag kan oficial kan PNP igwa nang ginigibong investigacion alagad kan hinahagad an oficial na report dai man na-isusumiter sa sanggunian. Sinabi kan bise alcalde na tolong sunod-sunod na pag-atendir sa regular session kan consejo ni Navarosa permi siyang “sinasabon.’

        Cada kinsenas dapat magsumiter siya kan mga nangyayaring criminalidad, dai na ini ginigibo kaya an reward saiya “sabon.” Dai man nahelingan nin mga programa sa crime prevention.

        Dakul na an nagrereclamo sa oficiales local sa maluyang perfomance kan Police Station kaya ngani permi siyang nasisitar. Igwa nang ibang negociantes an nagdududa na kaya dai maresolveran an mga casong robbery hold-up huli kan posibleng may kasabuat na ibang awtoridad.

        Afuera kan mga sunod-sunod na nangyayaring robbery hold-up asin garadanan igwa pang dating mga caso na binayaan kan mga nakaaging jefe de policia nagturog na sana sa oficina sagcod sa ngonian padagos pang naglalakaw-lakaw sa centro an mga suspechado.

        Kulang na sanang sabihan na maghali na an COP asin ini yaon sa poder ni Alcaldesa Evelyn Yu kun mawot nang ribayan an oficial, sabi pa ni Palma .

        Si Navarosa, dating COP kan Pili Municipal Police Station asin pinahali digdi kan LGU Pili huli kan dai nareresolveran na mga caso, pigdestino sa Calabanga sagcod na natuyawan kan alcalde huli kan basang na pagbalasa kan COP na dai nag-aaram an saiyang oficina

        An naheheling na acomplisimiento kan PNP Calabanga iyo an mga tambak na nasamsam na sinakong oring huli kan kawaran nin papeles sa pag-transportar gikan sa Tinambac, Camarines Sur.

        Maging sa mga colorum na sasakyan an dai pigdadarakop na posibleng ginagamit pa kan mga suspechadong hold-upper. 



Sa El Niño Phenomenon
P58.3M danyos sa agricultura sa Bicol
Cloud seeding pigrecomendar kan DA

Maabot na sa P58.3 milliones an total na danyos sa mga maisan, paroyan kabali na sa iba pang producto agricultural sa Bicol huli kan efecto kan El Niño Phenomenon asin afectado na an pagbuhay kan 2,665ng mga paraoma.

        Si OIC Regional Executive Director Marilyn V. Sta. Catalina kan Departamento de Agicultura sa Bicol nagsumiter na kan partial damages ki Undersecretary for Operation Joel S. Rudinas kan oficina central kan DA sa Diliman, Ciudad nin Quezon nganing maaraman na afectado na an rehiyon cenco kan El Niño, alagad pigcoconsiderar kan agencia na dai pa nakaka-alarma.

        Sa paroyan afectado na an 2,595 hectaria, 4,832.81 -metriculo tonelada na nalugi sa producion; 725 hectaria sa maisan asin 330.08-metriculo tonelada na nalugi sa produccion; asin 58 hectaria sa high value commercial crops (HVCC), l89.84 metrico tonelada na nalugi sa producion; nag-aabot na sa total na 3,378 hectaria an afectado mientras na mayo pang report na caso o nagagadan sa livestock asin poultry.

        Sinabi ni Sta. Catalina an tinatamaan sa ngonian kan tag-init iyo an provincias kan Masbate asin Camarines Sur asin padagos na pigmo-monitor an tatamaan pang ibang provincias.

        An pinakahuring report kan Pebrero 21, 2010 piglalaoman na malangkaw pa an numero kan mga afectadong paraoma na nalulugi na kan saindang producto asin nagbaba naman an water level kan pigkokonan nin patubig kan National Irrigation Administration.

        An accion kan DA Bicol iyo an pag-aram kan mga lugar na kaipuhan an pag-instelar nin mga portable pumps nganing matabangan an afectadong paraoma.

        Pig-recomendar sa oficina central kan agencia iyo an posibleng pag-gibo nin cloud seeding  o artificial na pagpa-uran nganing madagdagan an tubig sa mga reservoirs asin sa nag-aalang na kaomahan.

        Pig-proponer an pag-distrubuir nin portable pumps sa mga tinanum na kaipuhan pa an tubig asin ini ididistribuir sa provincias kan Camarines Sur asin Masbate .

        An mga banwaan sa Camarines Sur na afectado na an producto agricultural iyo an Nabua, Baao, Buhi, Baao, Pili, San Jose, Balatan asin Ciudad nin Naga. Sa Masbate iyo an mga banwaan kan Aroroy, Balug, Cataingan, Claveria. Dimasalang, Milagros, Mobo, Palanas, Pio V. Corpuz, San Fernando, San Pascual, Uson, Mandaon asin Masbate City.

        Huli kan namamatian na tag-init an NIA nag-iimplementar na kan inaapod na rotation method kan distribucion nin patubig sa duwang provincias. Nagkaka-igwa sana nin problema an agencia sa Rinconada area huli kan pagsinutil kan local na gobierno kan Buhi, Camarines Sur na magpaluwas nin tubig sa Lake Buhi nganing mapatubigan an maabot sa 5,012 hectaria na kaomahan.

        Mientras tanto, piglalaoman na malaila pa an hiwas kan efecto kan El Niño sa Bicol kasunod kan confirmacion kan Philippine Atmospheric Geophysical and Astronomical Services (Pagasa) na maabot pa sa bulan an lawig kan tag-init.



P375M malulogi sa mga paraoma sa pagpangalad tubig kan LGU

Kun dai macooperar an local na gobierno kan Buhi, Camarines Sur sa mga paraoma sa Rinconada area (bagong ika-limang distrito) maabot sa P375 milliones an malulogi sa mga paraoma huli kan kawaran nin servicio sa patubig sa 5,512ng hectariang kaomahan.

        Ini an patanid kan National Irrigation Administration (NIA) Bicol  huli kan padagos na pagsinutil ni Alcalde Rey Lacoste kan LGU Buhi na bukasan an Lake Buhi control structure nganing mapatubigan an nag-aalang nang kaomahan huli sa efecto kan El Niño Phenomenon .

        Si Eduardo Yu, oficial na parataram kan NIA Bicol nagsabi na an Lake Buhi bakong sadiri kan LGU envez an katuyohan kaini nganing gamiton para mapabulosan nin tubig an mga kaomahan sa mga banwaan kan Bato, Baao, Nabua, Bula, Buhi, Balatan asin Ciudad nin Iriga. Pigconsiderar sana kan NIA an pagbugtak nin fish cages, alagad si katuyohan para sa patubig sa mahiwas na kaomahan sa Rinconada area pigpapa-ngalad na.

        Sa lado kan LGU, padagos na pig-uulang kan alcalde an kahagadan kan NIA mientras na dakul na parasira na may mga fish cages an ciertong ma-aafectaran an produccion nin tilapia huli ta magpaparababa an water level kan Danao Lake na nasa jurisdiccion kan LGU Buhi.

        Gustong protehiran kan LGU an hanap buhay kan saindang residentes alagad milliones pesos man an malulugi sa mga paraoma.

        Cantidad P3 milliones an ingreso kan LGU gikan sa buwis kan mga parasira kan Lake Buhi.

        Sinabi ni Yu na enot nang sinabi kan jefe ejecutivo local na matugot sinda na bukasan an Lake Buhi control structure kun abot pa sa 82.3 an water level, alagad sa ngonian 82.55 pa nagsasayuma na an alcalde.

        An dai pagcooperar kan LGU sa mga paraoma premirong nangyari ini sa tahaw kan inaatubang na problema sa kakulangan nin patubig kan NIA

        Maabot na sa l,060ng hectariang kaomahan an critical na an kamugtakan huli sa El Niño asin an iba pang mga kaparoyan an ciertong maafectaran huli ta nagpaparalawig an tag-init.

        Dinagdag pa kan parataram kan NIA na matalaan sinda nin dialogue kan oficiales local nganing resolveran an problema kan paraoma.

        Mientras tanto, an sector nin paraoma naghahalat man kan intervention kan mga oficiales kan provincia nin Camarines Sur asin maging ni Diputado Felix “Nancing” Alfelor, Jr. kan ika-limang distrito. 



Dai nakakabasa sa public school tutokdoan kan CMP

Piglaog na kan Chevron Philippines Inc. (CPI), an Calabanga, Camarines Sur kan saindang programa na inaapod na Caltex Mentor Program (CMP) nganing matukdoan an nadidificilan makakabasa sa Grade l asin Grade 2 sa Dominorog Elementary School .

        Piglansar an programa sa paagi kan simpleng ceremonia na ginibo kan Sabado, Pebrero 20, 2010 sa Dominorog Elementary School na pinangenotan ni Mark Andrew C. Quebral, Manager for Policy, Gov’t and Public Affairs kan CPI, Alcalde Evelyn Yu, oficiales kan Department of Education asin kan mga volunteers na matukdo sa 35ng nasa grade l asin grade 2.

        An CMP reconosido kan DepEd asin dakulang bagay sa programa sa educacion huli ta sa ngonian dakul pang nasa elementaria an nadidificilan na makabasa dawa na ngani nag-iimplementar nin bagong programa an agencia na mapa-angat an pagtukdo sa kaakian.

        Sinabi ni Alcalde Yu na an programang ini dakulang bagay mientras na sa privadong paratukdo an magurang nagbabayad nin mahal para sa tutorial nganing matabangan an sarong escuela sa saindang pagbasa.

        Si Quebral nagsabi an matukdo compuesto nin corps of volunteers na hali sa caltex retailers, miembros kan Naga City Jaycees asin estudiantes kan Ateneo de Naga University.

        Sa laog sana nin apat asta limang Sabado gigibohon an pagtukdo sa mga kaakian asin sinda puedi nang makabasa nin toltol siring kan pigconducir na kaparejong programa sa ibang provincias.

        Magiging one-on-one an pagtukdo kan CMP volunteers asin gigibohon an gabos na proceso nganing makoa ninda an leccion na makabasa sa laog nin apat asta limang semana.

        An CMP sarong volunteer advocacy program sa pagtarabangan kan empleados kan CPI, asin iba pang sectores na katuwang nganing itulod an saindang programa sa pagtukdo sa nadidificilan pang makabasa sa public elementary schools.

        Nagpoon an CMP kan taon 2003, asin natabangan an maabot sa 2,042 na mga estudiantes na ngonian dai nang peligro na magbagsak an grado sa pagbasa asin pagsurat. An programa kan CPI nakaabot na sa manlaen-laen na provincias kabali na an nagkaperang mga escuelas publica sa Metro Manila, Batangas, Pangasinan, Cebu asin Iloilo .

        An CMP nakarecibe na nin mga local asin international awards. Kan 2004 nang-gana nin Gold Quill Award for Communication Management in the Community Relations category na apat sanang bulan matapos ilansar an programa. Naging finalist kan 2004 Asian CSR Awards asin consideradong saro sa mga Asia’s best practices in community programs na nagsusuporta sa educacion, napili sa 197ng entries na pigsumiter kan 110 na organisacion sa 15 naciones. 



Politico bawal na sa mga escuelahan

Ciudad nin Legaspi – An oficina central kan Departamento de Educacion (DepEd) nagpaluwas nin Memorandum Circular na nagpupogol sa mga school principal na magkoa nin politico o candidato bilang juespe de honor sa graduation ceremonies nganing dai magamit an ocacion sa pag-campania na kan candidato asin makaibitaran sa posibleng election hearing.

        An orden kan DepEd dai man malinaw kun ano an pueding iimponer na castigo sa masinutil na principal an mahalaga digdi mayong magreclamong politico asin makalikay sa election hearing, sabi sa Bicol Mail ni Director Celedonio Layon, Jr.

        An amay na kasugoan kan DepEd nganing pagirumdoman an mga school principal sa escuelas publica sa elementaria asin secondaria mientras na nagrarani na an mga actividades sa graduation.

        Nag-apelar man an regional director sa mga politico na dai na tentaran an mga oficial kan escuelahan na sinda an gibohon na juespe de honor.

        An ibang paratukdo asin principal sa Camarines Sur asin Albay na nakaolay kan BM na habo nang magpasambit kan saindang ngaran dai uyon kan memorandum huli ta igwa na kutang pig-invitaran na politico para sa pigtalaan na graduation ceremony, alagad dai sinda makareclamo magsunod sa orden.

        Sa kaparejong entrevista sa pamayo kan DepEd Bicol, saiyang pang sinabi na nagpaluwas nin Memorandum Circular No. 13 petsado Pebrero 18, 2010 an saindang oficina central na estrictong ipasunod an pagbawal nin pag-colecta an mga oficial kan escuelahan maging paratukdo nin ano man na contribucion sa graduation fees.

        An Parent Teachers Association (PTA) iyo an dapat mag-orolay nganing aprovaran ninda kun pera an cantidad na sisingilon na contribucion. An PTA iyo an masingil kan ano man na contribucion asin binabawal na maki-aram digdi an paratukdo.

        Alagad pigsusugo man an PTA na pakatapos kan graduation dapat magpa-apod nin miting nganing isumiter an financial report asin idetalye sa mga miembro an ginastosan asin pera an natadang cuarta. 



Bayawas St. ipapangaran sa pamusong parasurat

An kalye na kataid kan University of Nueva Caceres (UNC), ipapangaran sa Bienvenido Santos Street, o B.N. Santos Street, ini kun  aprovaran an proponidong ordenanza sa Sanggunian Panlungsod ni Consejal Nathan Sergio.

        Pugol na kan Committee on Culture and Arts na pinamamayohan ni Consejal Badet Roco nganing magtalaan nin committee hearing asin ma-accionan na dai na aboton pa kan eleccion sa Mayo 10, 2010.

        Pinaagi sa privilege speech ni Sergio sa ginibong regular session kan consejo kan Martes, Pebrero 23 an saiyang kahurotan na ribayan na an pangaran kan kalye Bayawas sa maestro na naging higante sa literaturang Filipino, sarong pamusong parasurat mientras na sa maabot na Marzo 22 macelebrar siya kan ika-99 na compleaño. Alagad binawian na sana nin buhay katorceng taon na an nakaagi. Haros dai lamang nariparo kan mga nanunongdan.

        Sinabi kan consejal na an higante sa literatura, totoo, dai pigmundag sa Naga alagad napamoot siya sa ciudad na ini, mala ngani nag-estar sa Naga, nagtukdo sa UNC, kun saen siya naging Dean kan Liberal Arts Department puon kan taon 1962 asta 1969, asin naging chairman kan Academic Council kan kaparejong universidad. Dawa an mga aki niya, bestadong residentes sa Naga.

        Pigbuyagyag pa ni Sergio, “na kan taon 1965 huli sa mga nasurat niya, natawan recognacion: Philippine Republic Cultural Heritage Award for Literature. An Nagueño, a Bicolano, by choice. Iyan si Senior Bienvenido Nuqui Santos. A short story writer, a novelist and a poet par excellence. He made Bicol the setting of a number of his most striking literary works, thereby eliciting interest in, and preserving in perpetuity, the customs and culture of the Bicolanos.”

        Dinagdag pa kan consejal na sa paagi kan mga sinurat niya, padagos siyang nakaka-influencia asin nagtatao nin inspiracion sa rinibong mga estudiante asin mga maestro sa Bicol. sa bilog na Filipinas, asin sa mga Pinoy na yaon sa America. Si Santos, kagsurat kan “Heart of Bicol” – tula para sa Ciudad nin Naga na pig-comisyon ni Alcalde Vicente Sibulo kan panahon, asin piglapatan musica ni dipuntong Meriem Palacio, naging official march-song kan gobierno local kan Naga.

        Si Santos, na orgullo kan Ciudad nin Naga asin kan nacion Filipinas, nagadan sa Bicol kan Enero 7, 1996.

        Mientras tanto, afuera kan sanggunian an Barangay Council kan Abella asin Sta. Cruz an masuporta sa proponidong ordenanza.


Title:News Collection 1

2 provincias sa Bicol tatamaan kan El Niño
Pili, Camarines Sur – Bako gabos na provincias kan Bicol an ma-aafectaran kan El Niño phenomenon na pueding mangyari sa enot  na anom na bulan ngonian na taon envez an duwang provincias sana kan Masbate asin Sorsogon. 

        Ini base sa report kan Philippine Atmospheric, Geophysical and Astronomical Services Administration (Pagasa), kan  magka-igwa nin miting an mga oficial kan oficina rehiyonal kan Department of Agriculture sa Bicol duwang bulan na an  nakakaagi sa pag-andam kan agencia sa programa sa agricultura nganing matabangan an sector nin paraoma. 

        Si Regional Executive Director Jose Dayao kan DA Bicol nagpahayag sa entrevista kan Bicol Mail na an El Niño ngonian  na taon daing gayo mamamati an sobrang tag-alang huli ta igwa pang mga warakwarak na pagbulos nin uran. 

        Katuwang kan DA an National Irrigation Administration (NIA) sa pagtabang sa paraoma sa paagi kan saindang tamang  distribicion nin patubig sa mga kaomahan nganing igwang anihon. 

        Si Eduardo Yu, oficial na parapahayag kan NIA Bicol nagsabi na kun panahon nin El Niño an sistema sa pag-supply nin  tubig iimplemetar ninda an inaapod na rotation method nganing an kadaklan mapatubigan. 

        Alagad sa ngonian naghahalat pa sinda sa oficina central kun may special projects para sa panahon kan El Niño. 

        An Pagasa nagsabi na maabot sa 19ng bagyo an pueding maglaog sa Philippine Area of Responsibility ngonian na taon  asin daing gayo activo an mga bagyo huli kan El Niño Phenomenon. Kan nagtalikod na taon 22 na tropical cyclones an naglaog sa  nacion na maabot sa 40 billiones pesos si danyos sa mga propriedades, agricultura asin igwa pang mga binawian nin buhay. 

        Pigpahayag pa kan Pagasa na posibleng may maglaog na tropical cyclones sa nacion ngonian na bulan huli kan padagos na  malipot na panahon, alagad piglalaoman na maluya. 

        Mientras tanto, sinabi pa kan regional director kan DA Bicol na kan nagtalikod na taon naglangkaw nin dikit na por  cientaje si produccion nin paroy, alagad pigtatapos pa ninda an oficial na report ngonian na bulan. 

        Dawa nag-agi an duwang bagyong “Ondoy” asin “Peping” alagad bako man makusog si calamidad daing gayo na-afectaran an  Bicol kun igwa man nin mga tubig baha iyan bako man lakop. 

        Nakabawi an mga paraoma kan sunod na taranuman matapos kan calamidad mientras na nagtabang an agencia sa mga paraoma  sa pagpabakal nin certified seeds na may discuentong 50 por ciento. 


\http://www.bicolmail.com/issue/2010/jan7/xmay.html\

Naga Coliseum matatapos sa Mayo 2010

An katorce anyos nang dai matapos-tapos na construccion kan Metro Naga Coliseum pigcierto na kan City Engineer’s Office kan  local na gobierno na tataposon sa Mayo 2010.

        Si City Engr. Leon “Chito” Palmiano nag-atubang sa regular session kan Sanggunian Panlungsod kan Martes, Enero 5,  2010 asin nag-report kan status kan construccion kan Coliseum na nagseguro na matatapos ini sa bulan nin Mayo ngonian na  taon.

        An ITP Construction, na iyo an nagpapadagos kan proyecto segun ki Palmiano huli kan piglalaoman na magiging marhay an  kamugtakan kan panahon abot sa bulan nin Mayo pueding matapos susog sa contrata kan City Hall asin kan construction firm.

        Sa report kan City Engr. sa SP na nasa 32 por ciento na an completion kan coliseum. Tulos man inaprovaran an  pagpaluwas kan cantidad 18.3 milliones bilang parte kan kabayadan sa contrata kan ciudad na 30 milliones pesos.

        An cuarta kokoanon sa inutang kan LGU sa Land Bank of the Philippines .

        Pinakusog si fuersa kan atop kan bagohon si designed hali sa dating 250 kilometer per hour sa kusog kan dalagan kan  duros envez ginibo nang 350. Raya na an City Hall huli ta kan magrapado si bagyong “Reming” an designed kan atop para sana sa  250 per hour. Piniripit kan makusog na bagyo si pig-instelar na traces asin an pagpapusog kan construcion kan atop dai nang  kaulangan nganing bungkalon nin makusog na duros, sabi pa ni Palmiano.

        An coliseum may capacidad nin sagcod sa doce mil na mga persona asin pueding ocuparon kun magkaka-igwa nin out of  town game an PBA asin iba pang mga actividades.

        An coliseun naponan an construccion kan magpabulos nin fondo si dipuntong Congresista Rolando Andaya Sr<pd>.</pd> na iyo pa  kaidto an chairman kan appropriations committee sa Camara-Baja.

        Kan makatukaw si Rolando Andaya Jr. bilang representante kan premir distrito nakatabang pa sa pagtaong fondo, alagad  bako pang bastante nganing matapos an construccion kan coliseum na may cantidad nin Php122 milliones.

        Si Alcalde Jess Robredo asin mga miembro kan Sanggunian Panlungsod bestadong kaalyado kan oposicion kaya nadeficilan  na makahagad nin ayuda sa administracion ni Presidente Gloria Macapagal-Arroyo.

        Nganing matapos an proyecto nagdecicion an oficiales local na mag-utang sa bangko asin an obligacion papasanon kan  bagong matukaw na oficiales local kan ciudad.


\http://www.bicolmail.com/issue/2010/jan7/xpnp.html\

PNP inangat na estrictong
iimplementar an gun ban

Inangat kan Comelec an PNP na estrictong iimplementar an gun ban na ma-efecto sa Enero 10, 2010 susog sa Resolucion 8714 asin  dapat dai mag-alangan sa arin man na grupo nin politico asin awtoridad na masinutil sa resolucion.

        Yaon na sa poder kan mga awtoridad an implementacion kan gun ban nganing makatabang na maging matuninong an maabot na  eleccion sa Mayo 10, sabi ni Abogado Maico Julia, Jr. Election Officer kan Ciudad nin Naga.

        Igwa nang ginibong coordinacion si Julia sa Naga City Police Office sa pamamayo ni OIC City Director Jacinto C. Sison  nganing magbugtak nin mga checkpoint sa estratihicong lugar.

        Si Abogado Noriel Badiola, Provincial Election Supervisor kan Comelec Camarines Sur igwa naman nin ginibong  coordinacion sa oficina ni Provincial Director P\/Sr<pd>.</pd> Supt<pd>.</pd> Rodolfo Llorca sa pag-andam kan iwawarak na mga checkpoint sa 35ng  municipalides kan provincia asin Ciudad nin Iriga.

        An mga awtoridad na madedestino sa checkpoints dapat naka-completong uniforme.

        An ibang sector nag-aangat man sa Comelec na ipaheling an saindang kakayahan huli ta posibleng igwang private armies  na armado nin de-calibreng armas, alagad sinabi ni Julia na trabajo na kan PNP an masinutil sa gun ban.

        An Comelec nagsabi na mayong exempted sa gun ban poon sa Enero 10 asta sa Junio 10, 2010.

        Sa resolucion kabali sa pigbabawal iyo an airguns, airsoft guns asin iba pang replica kan mga badil.

        An ano man na mga badil na binakal, kinakaipuhan ideposito sa PNP depository asin ini ibabalik sa kagsadiri sa Junio  10, segun pa sa Comelec.

        Base pa sa resolucion numerado 8714, solamente an mga polis, soldados, mga law enforcers poon NBI, Bureau of Jail  Management and Penology, Bureau of Customs asin Philippine Authority, asin Security Ports Personnel kan privadong agencia nin  security na acreditado kan PNP pueding magbitbit nin badil, alagad sinda dapat naka-duty asin naka-uniforme.

        An commission nagtutugot sana nin maximum na duwang soldados na madedestino bilang bodyguards lambang candidato na  ma-apply nin security assistance durante sa periodo kan eleccion.

        An siisay man na candidato na may homa sa saindang buhay pueding mag-apply nin security detail sa Regional Joint  Security Control Desks na pinamamayohan kan Comelec regional directors.

        Mientras tanto, sa pagsikad kan election period sa Enero 10, 2010 an ano man na pagbalasa nin mga jefe de policia  asin provincial director kan PNP kinakaipuhan mag-agi sa pag-aprovar kan Comelec.

        Kun igwang mga alcalde asin gobernador na gustong paribayan an saindang pamayo de policia dai na basta ini mangyayari  sagcod na dai nag-agi sa Comelec. 


\http://www.bicolmail.com/issue/2010/jan7/xgadan.html\

Candidatong kgd. binadil gadan

Casiguran, Sorsogon – Sarong retiradong polis asin candidatong consejal sa banwaan na ini an binadil gadan kan dai pa  mabistong suspechado mga bandang alas 6:00 nin banggui kan Martes, Enero 6.

        An victima si SPO4 Julio Esquivas, 46 anyos may tama nin apat sagcod sa anom na bala kan calibre 45ng badil, anom na  capsula kan sinambit na calibre an nakoa kan mga miembros kan policia.

        Nagpapadagos pa an investigacion kan Casiguran PNP mientras na kabali sa angulo kan caso posibleng may relacion na sa  maabot na eleccion local.

        An familia kan victima mayong maaraman na dahilan kan incidente mientras na sarong candidatong consejal sa maabot na  eleccion sa Mayo 10, 2010. Siya saro sa pigcoconsiderar na nakakaseguro na nin kapangganahan sa eleccion..

        Dai pa man pigconfirmar kan investigador kun rebeldeng NPA an responsable sa sinambit na crimen

        Mientras tanto, huli kan sinambit na caso an PNP magiging estricto na sa maabot na semana sa pag-implementar kan  Comelec gun ban. 


January 14

\http://www.bicolmail.com/issue/2010/jan14/bb-story.html\

BRBWMP ma-accion na 
vs anomalia sa refo projects
An Bicol River Basin Watershed Management Project (BRBWMP) nakatalaan nang mag-accion contra sa DENR Bicol sa mga nadiscobre  kan Commission on Audit (COA) na anomalia sa implementacion kan reforestation projects sa provincias kan Albay, Camarines  Norte asin Camarines Sur. 

        Mamandohan kan oficina an DENR na magsumiter nin comento sa COA report sa laog nin kinse dias. Magsimbag sa dai,  kinakaipuhan nang isombong sa oficina ni Presidente Gloria Macapagal-Arroyo na kun haen an BRBWMP nasa irarum kan Malacañang,  sabi sa Bicol Mail ni Abogado Ricky Tomotorgo, Operations Manager asin Legal Counsel kan BRBWMP. 

        Saiya pang sinabi na obligado na sinda na mag-accion ta kun dai baka isipon na pigcoconsinti ninda an DENR sa mga  isyu o kun dai tibaad acusaran sinda na parte pa kan anomalia. 

        An Special Audit of Reforestation Projects under the BRBWMP, firmado kan mga miembros kan Audit Team na pinamamayohan  ni Antonette Conjares asin nagluwas sa isyu kan Bicol Mail kan Deciembre 31, 2009. 

        An audit ginibo kan Abril 14, 2009, Junio 5, 2009, Julio 20, 2009 asta kan Agosto 7, 2009. 

        An Multisectoral Committee na pinamamayohan ni Fortunato “Tato” Mendoza nag-angat na ki Asec Tomasito Monzon asin  Director kan BRBWMP na dapat mag-accion na contra sa DENR Bicol na pinamamayohan ni Director Joselin Marcus Fragada huli ta  an findings kan COA Bicol saro nang evidencia nganing sangatan nin caso an mga envueltong oficial kan agencia na nag- implementar kan refo projects. 

        Si Fragada pigkonan nin comento kan BM alagad nagsayuma nang mag-simbag sa pinaluwas na COA report. 

        Kabali sa nadiscobre kan COA iyo an kawaran nin coordinacion kan DENR asin contractor sa mga local na gobierno asin  anomalia sa subasta na envuelto an P61.4 milliones. 

        An notices for bidding kan 20ng refo projects na cantidad P61,473,832.00 dai pigpublicar o pigpaluwas sa official  website kan agencia asin ini contra sa provicion kan Acta Republica 9184. 

        Sa sinambit na COA report igwang walong refo projects na pig-download sa PENDRO Camarines Sur para sa taon 2008,  alagad dai pigpublicar. Huli kaini, an oficial kan agenciang ini digdi sa CamSur posibleng makabali sa caso. 

        An confirmacion kan COA sa anomalosong implementacion kan proyecto enot nang pigbulgar kan Multisectoral Committee  matapos kan saindang mga ginibong inspeccion sa Lupi, Tinambac, Camarines Sur asin sa iba pang mga barangay kan provincia. 

        Pig-aadalan na kan Abogado kan sinambit na grupo an pagsangat nin caso administrativo asin criminal contra sa  envueltong oficial kan DENR. With report from J. Escandor 




“Hero of the Year” mavisita sa Naga

Si Efren Peñaflorida, na bestadong nag-poon kan “Kariton Klassroom” asin pig-ngaranan na CNN Hero of the Year, nakatalaan na  maging visita kan Ciudad nin Naga sa maabot na Enero 22 asin 23 sa invitacion kan GIRA, sarong civic youth organization kan  Ateneo de Naga University.

        Ilalansar an  “Kariton Klassroom” sa Plaza Quezon nganing i-adaptar an kaparejong programa sa educacion kan GIRA.

        Ini an confirmacion ni Noel Bolivar kan GIRA kan mag-atubang sa miembros kan media.

        An GIRA nagtatabang sa lado nin basic education sa mga pobreng Bicolanong jovenes siring kan si dai na kayang makapa -clase sa paagi kan suporta sa programa sa educacion.

        Nakatalaan na mag-cortecia sa oficina ni Alcalde Jess Robredo sa City Hall antes ilansar an programa sa Plaza na  piglalaoman na aatendiran kan mga street children sa centro kan ciudad na padagos naglalangkaw an numero.

        Si Peñaflorida, 28 anyos sarong paratukdo asin gikan sa Ciudad nin Cavite nakakatabang sa libreng educacion sa  pobreng kaakian na dai nakaka-clase sa pam-publico asin maging sa privadong escuelahan.

        Afuera kan dakulang ondra siya nagrecibe nin $100,000 na cash nganing suportaran an saiyang pagpadagos kan trabajo  asin kaibahan sa grupo. 



PAG, jueteng kalaban kan bagong PD sa CSur

Pagbungkag kan mga partisan armed group (PAG), kasabay an estrictong implementacion kan Comelec gun ban asin campania contra  sa ilegal na sugal na jueteng sa Camarines Sur, ini an prioridad kan bagong Provincial Director kan Camarines Sur PNP  Provincial Office na nag-asumir palang sa puesto kan Sabado, Enero 9.

        Nakaabot na an report sa PNP CamSur na igwang grupo kan PAG digdi alagad dai pa pigpontaria kun siisay na politico an  may kapot kan armadong grupo.

        Si P\/Sr<pd>.</pd> Supt Petronio Retirado, nagribay ki dating PD P\/Sr<pd>.<pd> Supt<pd>.</pd> Rodolfo Llorca, nagpahayag sa entrevista kan Bicol  Mail na afuera kan pagbungkag kan PAG,  tolos siyang nagpaluwas nin directiva sa mga jefe de policia kan 35ng municipalidades  asin Ciudad kan Iriga sa  Camarines Sur na magbugtak nin mga checkpoint sa estrictong pag-implementar kan gun ban asin  nagpatanid na kinakaipuhan tunawon na an operacion kan ilegal na sugal sa saindang mga area of responsibility (AOR) asin arin  man na pamayo kan Police Station na masinutil hahagopon kan strike one policy.

        An one strike policy, segun sa Provincial Director arin man na AOR kan jefe de policia na naprovaran na may operacion  kan sugal na jueteng asin nadakopan nin correador sa sugal tatangalon sa puesto asin idedestino sa ibang provincia.

        Pinaheling an estrictong campania contra sa sugal kan makadakop nin sarong collector sa jueteng an miembros kan PNP  Prov l Office sa AOR kan Municipal Police Station kan Pili, Camarines Sur na pinamamayohan ni Chief Inspector Virgilio Olalia.

        Nakatalaan na haklason sa destino si Olalia, alagad huli ta yaon na sa laog kan election period makoa muna nin  clearance sa Comelec asin sa Bicol PNP, sabi pa ni Retirado.

        An pagpuho kan jueteng susog sa orden ni Acting Regional Director P\/Chief Supt<pd>.</pd> Calleja kan Bicol PNP.

        Nagkapera pang mga municipalidades sa CamSur an nagpapadagos pa an operacion kan sugal na 1-37, kabali an Libmaman,  Pamplona, Del Gallego, Calabanga, Magarao, Bato, Goa, asin San Jose asin igwa nang grupo nin mga miembros kan PNP an  Camarines Sur na iyo an ma-strike laban sa ilegal na sugal sa sinambit na mga banwaan.

        Nakaabot sa kaaraman kan PD na sarong pigbisto sana sa alias na  SB  na iyo an nasa likod kan ilegal na sugal sa  CamSur.

        Dawa na ngani igwang  campania an CamSur PNP contra sa jueteng, an ibang miembros man sana kan policia maging  oficiales local kan Ciudad nin Naga dai bensido na kayang mapuho kan bagong PD an controvercial na sugal

        Kan panahon ni Llorca, pigsugo siya ni Gobernador LRay Villafuerte na dapat mapuho na an ilegal na sugal, nagcrear  nin task force contra jueteng sagcod sana man sa campania mayong nangyari huli kan pag-alangan ki  SB. 

        Mientras tanto, sa campania sa gun ban saro na an nadakop na negociante na may sukbit nin 99mm. An nadakopan nin  armas pigbistong si Bernardino Ortiles, nabagat siya sa Comelec check point sa Brgy. Santiago Old, Nabua, Camarines Sur kan  Enero 10, mientras na lunad sa motorsiklo.

        Dawa na ngani licenciado an badil nag-aatubang na nin caso sa pagbalga kan Comelec Resolution 8714. 



Signature campaign piglansar pabor sa dam project ni Dato

Naghiro na an grupo nin paraoma sa Libmanan, Camarines Sur sa paagi kan signature campaign nganing hagadon sa National  Irrigation Administration (NIA) na bawion na an suspension order sa construccion kan controvercial na P1.9 billiones na  Libmaman Cabusao Dam (LCD) Project sa Brgy. Malaguico, Sipocot, CamSur.

        An Libmanan Pulantona Planters Federation (LPPF), Inc. na pinamamayohan ni Semion Guiruela, naglilibot na sa mga  miembros nganing makatipon nin mga pirma asin isusumiter sa Sanggunian Bayan an manifesto para magpasar nin resolucion na  hagadon sa NIA ipadagos na an construccion kan dam.

        Inako kan lider kan paraoma sa media na igwang oficial kan LGU Libmaman na maghimo nin signature campaign nganing  mag-accion man an consejo local pabor sa pagpadagos kan proyecto.

        Mayoria kan miembros kan sanggunian kan Libmanan kaalyado ni Diputado Dato Arroyo na iyo an nasa likod kan multi  billion peso na proyecto.

        Huli kaini, duda man an mga contra dam kan signature campaign ta an nasa likod politico man sana apesar na nanindugan  an contra dam na dapat ibasura na an proyecto huli ta delovio an pueding mangyari sa Sipocot asin Lupi arog kan nangyaring  tubig baha sa Northern asin Central Luzon.

        An lado kan paraoma kaipuhan ipadagos an proyecto mientras na dakul na mga paraoma an ma-aafectaran huli ta si  servicio sa patubig kan NIA bako pang bastante nganing maabot an iba pang mahiwas na kaomahan.

        Kun igwang pighihimong manifesto pabor sa dam an LupiKontraDam padagos an saindang panindugan contra sa proyecto asin  igwa na sindang enot na statement na pinaluwas kan Deciembre 27, 2009 asin mayong planong bawion.

        Parte kan saindang oficial na panindugan “Nagtutubod an LupiKontraDam sa mga proyectong hustong inaadalan asin dai  minamadali tanganing ma-implementar minsan kulang sa pagsiasat.

        Sinasabi kan BRBWMP na hihingowahon ninda maitanos an programa sa relocacion sagcod sa Enero 30, 2010. Garo baga an  sinasabi nindang topographic survey kayang taposon nin sarong bulan an topo survey na gigibohon ninda sapusuan asin sincero.  Ano daw ta dai sinda makahalat? Ano daw ta grabe an pulos-pugos nindang taposon tulos an dam? Mga hapot na haloy nang inaapod  sainda asin sinisimbag nin mahamis na tataramon na pirming may kaibang mga pangako siring sa comprehensive development plan  asin iba pa na kadaklan surat sa tubig sana .

        An suspension kan dam sarong hararom na hangos para sa LupiKontraDam – an katiriponan kan mga constituentes kan Lupi -pati man kan Sipocot – na nagcocontra sa dam. Alagad padagos an samong pagsikwal sa proyectong ini na dai inadalan, kun sain  an mga tawo sa Lupi, pati naman sa kadagaan kaini, kulang an saindang atencion na itinao.

        Kun kaya hinihimo mi an mga lakdang na magtataas sa samong mga agrangay sa legal na antas, nganing orog na matawan  kami nin magkakanigong tingog na saindang dadangogon nin may naghihinanyog na puso”. 



Mercado publico liwat naman nasulo
NBI masiasat sa angulong arson

Tapos na an rehabilitacion kan phase l kan mercado publico na pigtrabajo kan DPWH matapos masulo kan Noviembre 2008, liwat  naman nasulo an edificio kan Sabadong bangui, Enero 9, 2010 asin maabot sa 120ng stall an tinumtom nin kalayo alagad mayo  pang report an Bureau of Fire Protection (BFP) kun pera an danyos mientras na mayong binawian nin buhay.

        Tolong sunod-sunod na taon nasulo an mercado publico sagcod na an ibang mga ocupantes nagdududa na posibleng  tinutoyo. Huli kaini, si Fire marshal F\/Chief Inspector Achilles Santiago kan BFP kan Ciudad nin Naga hahagadon na an tabang  kan NBI asin CIDG nganing investigaran an pinakahuring incidente kun posibleng tinuyo.

        Alagad sa inicial na investigacion kan BFP, sinabi ni Santiago an kasulo na nagpoon sa stall No. 102 asin 103 kan  ika-duwang escalon nag-gikan sa short-circuit kan tampered na safety box. Naheling kan mga testigos kan BFP kun sain nag- origin an kalayo. An BFP nag-report sa ginibong regular session kan Sanggunian Panlungsod na negativo sa sahot na tinuyong  suloon an mercado.

        Sinabi pa kan Fire Marshal na an nag-oocupar kan Stall No, 102 na pigbisto sana na Mrs<pd>.</pd> Taboso asin Aresia kan Stall  No. 103, kabali an destinong market guard an nakatalaan investigaran.

        Si Alcalde Jess Robredo nagsabi na dapat halaton muna an pinakahuring investigacion kan NBI antes mag-acusaran na  tinuyo an pinakahuring pagkakasulo kan mercado.

        Nagpoon an arab-adab kan kalayo mga alas 10:20 nin bangui asin nacontrol sana mga alas 3:00 na nin maagahon. Afuera  kan BFP kan Ciudad nin Naga nagtarabang man an mga bombero kan duwa pang mga volunteer fire brigade na nakadalagan tolos an  saindang mga firetruck asin iba pang fire station hali sa pagtaraid na municipio.

        Kan Deciembre 6, 2009 nasulo an mercado na saro sa dahilan huli sa corriente  asin si nangyari kan Noviembre 2008 an  causa pigsasahot sa pagputok nin tangki kan gas stove apesar na pigbabawal sa mga ocupantes an pagluto sa saindang ocupadong  stall.

        An mga afectadong saradit na negociantes nakatalaan na ihubo sa Barangay Abella, susog sa recomendacion ni Market  Supt<pd>.</pd> Fiel Rodriguez sa City Hall nganing magpadagos kan saindang pagtienda.

        Sa entrevista ki City Engineer Chito Palmiano an rehabilitacion kan phase I 100 percent nang completed asin dai  mahahaloy puedi nang maocupar kan mga paratienda asin si phase 2 na nasa supervision kan local na gobierno nasa 90 por ciento  na an completion.

        An phase 1 pigtrabajo kan contractor kan DPWH asin si 30 milliones pesos na fondo gikan sa ayuda ninda DBM Secretary  Rolando Andaya Jr. asin Senador Joker Arroyo mientras na an phase 2 cantidad 20 milliones pesos hali sa calamity fund kan  ciudad.

        An mercado publico kan Ciudad nin Naga may hiwas nin diez mil metros cuadrado asin napaconstruir may 45ng taon na an  nakakaagi kan administracion ni dating Comelec Chairman Ramon Felipe Jr. kan siya iyo pa an alcalde kan ciudad. 



Peligro na magkulang an supply nin bagas sinikwal kan NFA

Ciudad nin Legaspi – An National Food Authority (NFA) nagcierto na dai magkaka-igwa nin problema sa pagkulang-kulang nin  supply nin bagas sa Bicol asin pigsikwal an peligro arog kan nangyayari sa Metro Manila asin sa iba pang provincias. 

        Sa pinakahuring inventario igwa pang l,475,000 bags na stock nin bagas an mga bodega kan NFA sa anom na provincias  kan kabikolan asin ini madurar pa nin 132 dias na consumo, sabi sa Bicol Mail ni Edwin Ataiza, Operation Officer kan NFA  Bicol. 

        Afuera pa kaini, sa masunod na duwa asta sa tulong bulan panahon na nin aranihan kaya abunda an bagas digdi sa Bicol. 

        Nagkaka-igwa na nin pag-overprice kan precio kan bagas sa Manila asin pinapa-investigaran na ni Agriculture Secretary  Arthur Yap an artificial shortage nganing maibitaran na maglakop an problema sa iba pang mga rehiyon, alagad sa rehiyon cenco  salbado sa pighahaditan na pagkulang-kulang nin bagas. 

        Sinabi ni Ataiza an Albay iyo an may halangkaw na stock na 536,000 na sakong bagas, Camarines Sur – 519,00 sakong  bagas; Camarines Norte – 165,000; Sorsogon – 127,000; Masbate – 90,000 asin Catanduanes – 35,000. 

        An provincias kan Masbate asin Catanduanes na kulang sa produccion nin bagas iyo an ferming pigpapaseguro an  bastanteng stock nin bagas. 

        Padagos na pigmamantenir kan agencia an Tindahan Natin sa preciong P18.25 cada kilo. An iba pang precio kan saindang  bagas cantidad P25.00 asin P30.00. 

        Sa mga mercado an commercial rice nagpapako sa precio nin P29.00 asta P37.00 mientras na kun icocomparar sa Metro  Manila igwa nang P45.00. 

        An rice procurement program kan agencia nakakatabang pa sa stock nin bagas sa mga bodega kan NFA asin sa ngonian igwa  nang 615 mil na sakong paroy. Saindang binabakal sa preciong P17.00 cada kilo sa mga paraoma. 

        Si Consejal Babeth Lavadia kan Ciudad nin Naga, chairperson kan Committee on Consumers Protection kan Sanggunian  Panlungsod nagsabi na sa saindang pag-monitor kan supply nin bagas sa mercado nagpapadagos na suficiente. 

        Dawa na ngani an report kan oficina rehiyonal kan Department of Agriculture sa Bicol na naghuros nin on por ciento an  ani nin paroy huli kan bagyong ‘Ondoy” asin ‘Pepeng,” alagad dai man ini nin efecto huli ta padagos pa an pag-abot kan pig- angkat nin Vietnam rice. 

        Si Jose Dayao, regional executive director kan DA Bicol nagsabi na huli kan sinambit na duwang bagyo kan taon 2009  nafierde nin maabot sa 57,000 metrico toneladas sa paroy. 

        Maabot sa 60 por ciento kan kagabsan na pig-aning paroy sa Bicol kan nagtalikod na taon gikan sa Camarines Sur asin  an iba hali sa pinagtiripon na naproducer kan Albay, Catanduanes, Camarines Norte, Masbate asin Sorsogon. 



Sa kasulo sa mercado
Investigation report kan NCPO, BFP sinapote

Narecibe na kan Sanggunian Panlungsod kan Ciudad nin Naga an magkasuhay na report kan Naga City Police Office (NCPO) asin  Bureau of Fire Protection (BFP) sa nangyaring kasulo sa mercado publico kan Enero 9, 2010, alagad sinapote sana envez   pinapa-sumiter kan comprehensive report.

        Dai nasunoan kan consejo huli ta dai completo makasumiter sana nin report kan ika-tulo nang veces na pagkakasulo kan  mercado.

        Nareparo kan mga miembros kan SP an sinapoteng report sa ginibong regular session kan Martes, Enero 19, 2010, kaya  liwat nindang pinapasumiter kan detalyadong report kan sinambit na incidente sinda OIC City Director P\/Sr<pd>.</pd> Supt<pd>.</pd> Jacinto  Sison kan NCPO asin si Fire Marshal F\/Chief Inspector Achilles Santiago kan BFP.

        Si Consejal Jose Tuason nagsabi na aram kan NCPO asin BFP an format kan investigation report na iyo an dapat nindang  gibohon asin isumiter sa consejo, si Consejal Esteban Abonal nagsabi man na kaipuhan pa sa comprehensive report an mga  affidavit kan testigos asin retrato. Katuyohan kan SP nganing maka-determinar kan saindang pueding maging accion sa sunod- sunod na pagkakasulo kan mercado.

        Sa record kan BFP, nasulo an mercado kan Noviembre 2008, Deciembre 6, 2009 asin an pinakahuri kan Enero 9, alagad sa  investigacion negativo na tinuyo an mga nangyaring kasulo.

        Hinagad ni Consejal Salvador del Castillo na kaipuhan magconducir pa nin hararum na investigacion huli ta  cuestionable na an nangyayaring sunod-sunod na pagkakasulo kan mercado.

        An BFP Naga naghagad na nin tabang kan NBI asin CIDG  nganing ipadagos pa an investigacion sa kasulo.

        An Market Affairs Committee kan SP na pinamamayohan ni Consejal William del Rosario, pigrerecomendar na bawian nin  licencia an nag-oocupar kan stall no. 102 asin 103 huli kan pagsinutil sa ordenanza kan ciudad kaya nangyayari an kasulo.

        Nadiscobre sa pagsiasat na an nag-oocupar kan duwang puesto nagsasaray nin mga rebentador asin digdi pa nagtuturog  apesar na binabawal base sa ordenanza.

        Mapaapod nin committee hearing si del Rosario asin pinapa-atendir si Market Supt<pd>.</pd> Fiel Rodriguez asin an duwang  ocupantes kan stall no. 102 asin 103 na sinda Belen Tabosa asin Maryjane Oresa nganing magpaliwanag antes kan ano man na  accion kan consejo. An BFP pigtutukdo na an origin kan kalayo gikan sa sinambit na mga puesto.

        Sa ngonian pataposon pa sana an ginigibong rehabilitacion kan phase l asin phase 2 kan mercado envez na mag-andam na  kan pagpabalik kan dating ocupantes kan mga stall ma-aabala naman.

        Maabot sa 120ng mga stall an natumtom nin kalayo na sagcod sa ngonian si mga afectadong saradit na negociante  naghahanap pa nin mababalyohan. 



Jueteng sa CSur gadan na, alagad mabubuhay

An suanoy na sugal na jueteng declarado na kan Camarines Sur PNP Provincial Office na gadan na, matapos kan estrictong  implementacion kan strike one policy contra sa mga jefe de policia ni OIC Provincial Director P\/Sr<pd>.</pd> Supt<pd>. </pd> Petronio Retirado.

        Alagad an tataramon na nagadan, mabubuhay liwat, dakula an posibilidad na mangyari huli kan masasaregan na  informacion na maribay sana nin capitalista sa sugal na pig-ngaranan sanang “Ang.”

        Sinabi ni SP04 Romulo Fabiano, parataram kan PNP Camarines Sur na ano man na pag-provar na pagbuhay kan operacion kan  jueteng liwat na lalapagon kan mga awtoridad asin dapat masunod an orden kan OIC PD na kaipuhan tunawon na an sinambit na  controvercial na sugal.

        An unikong jefe de policia na kinastigo kan strike policy iyo si P\/Chief Inspector Virgilio Olalia kan Pili Municipal  Police Station, naghahalat nalang kan pag-aprovar kan oficina rehiyonal kan Comelec nganing iimplementar na an orden kan PD  na inaapod sa ibang provincia huli kan pagtolerar kan operacion kan jueteng sa saiyang area of responsibity.

        Nag-efecto na si election period kan Enero 10, 2010 kaya ngani an ano man na pag-okag nin mga jefe de policia  kaipuhan pa an clearance gikan sa Comelec.

        Pinahayag ni Retirado na an Bicol PNP igwang directiva na estrictong iimplemetar an strike one policy contra sa jefe  de policia na masinutil sa campania contra sa sugal na l-37.

        An bagong OIC PD sa enot na pinaapod na command conference kan Enero 10, 2010 matapos mag-asumir siya sa puesto  karibay ni PD P\/Sr<pd>.</pd> Supt Rodolfo Llorca, saro sa mga patanid sa mga jefe de policia sa Camarines Sur na dapat ipauntok an  sinambit na sugal huli ta kakastigohon kan strike one policy.

        Kasunod kan accion laban sa jefe de policia kan Pili Police Station, sinabi ni Fabiano na an ibang mga jefe de  policia arog kan mga banwaan kan Goa, Libmanan, Nabua, asin Ragay, nagcampania contra sa sugal sagcod na pigdarakop an  nagkaperang mga correador.

        Afuera pa kaini, sa ibang mga municipalidades na may gugo kan sugal pinapundo na kan mga jefe de policia nganing dai  sinda hagopon kan strike one policy kan PNP Camarines Sur.

        Mientras tanto, an ibang mga oficial kan PNP nagpahayag sa Bicol Mail na ciertong mabalik an sugal huli ta panahon  nin eleccion kaipuhan kan mga politico an dakulang cantidad na campaign fund asin an saro sa pueding sakdohan iyo an  marerecibing payola sa jueteng. 



Anti-dam ni Dato ma-tour sa Cebu
Gastos kan NIA

An mga nagcocontra sa P1.9 billiones na Libmanan Cabusao Dam (LCD) Project sa Brgy. Malaguico, Sipocot, Camarines Sur  nakatalaan na i-viaje kan National Irrigation Administration (NIA) sa Carcar, Cebu para sa inaapod nindang lakbay aral  nganing maheling an Carcar Dam na daing peligro sa delovio.

        Si Eduardo Yu, parataram kan oficina rehiyonal kan NIA Bicol nagsabi na an tour kan mga contra dam pinapadrenohan kan  saindang agencia, pigtalaan sa Enero 22, 23, 2010 sa katuyohan na ipasabot na daing afecto sa ano man na peligro sa tubig  baha an dam sa Carcar na kaparejo kan pigcoconstruir sa Brgy. Malaguico.

        Kabali sa enot na batch iyo an oficiales de barangay kan Sipocot asin Lupi asin si mga afectadong familia asin sa  ika-duwang batch iyo an mga miembros kan Sanggunian Bayan, bise alcaldes, alcaldes, asin iba pang department head kan  sinambit na duwang municipalidades asin iba pang grupo na depende sa NIA kun siisay pa an saindang iinvitaran.

        An lakdang na ini parte kan mga consultacion sa publico particularmente si mga afectadong barangay mientras na  padagos pang suspendido an implementacion kan dam project ni Diputado Dato Arroyo.

        Kan Deciembre 15, 2009 an oficina central kan NIA nagpaluwas nin indefinite suspension kan dam nganing liwat na  adalan an proyecto sa atubangan kan padagos na pagcontra kan manlaen-laen na sector huli sa kulang nin consultacion asin  pighahadit an posibleng mangyaring delovio arog kan pagka-igwa nin tubig baha sa Northern asin Central Luzon.

        An sabi kan ibang contra dam, na sarong “Promo Tour” kan NIA an sinambit na viaje sa Carcar Cebu ngani sanang mag- uroyon na an mga nagcocontra sa proyecto.

        Si Vic Nierva kan LupiKontraDam, dai bensido sa sinambit na tour asin sa parte ninda critical an panindugan huli ta  an gagastoson digdi taxpayers’ money asin magiging excursion lang an kaaabtan.

        Dai napapa-untok an NIA asin Bicol River Basin Watershed Management Project nganing mabawi na an suspension order  mala ngani pinahiro na an signature campaign sa Libmanan asin Cabusao nganing makatipon nin mga pirma nin paraoma asin  isumiter an peticion sa Malacañang asin NIA na ipadagos na an construccion kan dam.

        Duda an mga contra dam na sarong politico sa bagong segundo distrito kan Camarines Sur na iyo man sana an nasa likod  kan mga lakdang na ini nganing makoa an dakulang delihencia na gagamiton na campaign fund mientras na nagdadangadang an  eleccion sa Mayo 10, 2010. 



PTC pig-iimponer na kan NPA sa mga candidato

An sunod-sunod na pan-aatake kan mga rebeldeng NPA sa tropa kan gobierno sa Albay, Masbate asin Sorsogon pagpaheling sana na  makusog pa an saindang fuersa sa Bicol nganing estrictong iimponer an permit-to-campaign (PTC) fees sa mga politico sa maabot  na eleccion.

        Nagpaparadikit na an miembros kan CPP\/NPA mala ngani si nangyaring encuentro kan Septiembre 25, 2009 sa Sorsogon  siyam na mga rebelde an nagadan sa laban, sabi ni Major Harold Cabunoc, oficial na parataram kan 9th Infantry Division kan  Philippine Army sa Bicol na may base sa San Jose, Pili, Camarines Sur.

        Sa mga subersibong documentos na nasamsam sa mga rebelde, sinabi ni Cabunoc na poon sa P20 mil asin P500 mil an  pigsisingil sa mga politico nganing tugotan na maka-campania sa saindang controladong lugar,

        Sa candidatong gobernador pigcoco-lectahan nin P500 mil, diputado – P300 mil;

        P50 mil sa bise gobernador, P50 mil sa cada alcalde asin consejal; P30 mil sa vocal asin P20 mil sa bise alcalde,  sabi pa kan oficial kan militar.

        Dai pa man pig-ngaranan an mga candidato na nasa listahan kan NPA, ma-investigar an militar sa bagay na ini, alagad  an arin man na politico piglalaom na bakong facil sa sainda na admiteron na nagbabayad kan PTC.

        Dai pa lang nahahaloy sa press statement ni Ka Greg Bañares kan National Democratic Front sa Bicol saindang inako an  magkasunodan na tactical na ofensiva kan NPA sa tropa kan 9th ID sa provincias kan Albay, Masbate asin Sorsogon kan Enero 14  asin 15.

        Nagadan kan hipaan si Pfc Michael Sacsa asin saro pang kaibahan kaini sa Brgy. Maninila, Camalig, Albay kan Enero 14,  an mga victima ipinahayag na elementos kan special operation team kan 2nd Infantry Battalion kan Philippine Army.

        Sinabi pa kan NDF Bicol na duwa an nagadan asin walo an mga iredo sa mga soldados kan gobierno kan pasabugan kan NPA  nin command detonated explosive (CDX) asin sasakyan sa Brgy. Lalaguna, Mobo, Masbate kan Enero 15, mga alas 7:00 nin aga.  Afuera pa kaini, pinasabugan nin CDX an 49th IB sa Brgy. Palogtok, Irosin, Sorsogon mga alas 8:00 nin aga kan Enero 15 asin  nagadan an duwang soldados asin siyam an iredo.

        An siring na mga pan-aatake sa mga soldados kan gobierno ginigibo huli ta madali na an campaign period nganing  ipamati sa mga candidato na yaon pa an fuersa kan mga rebeldeng NPA asin mag-imponer kan PTC, sabi pa kan militar.

        Mientras tanto, si Banares nagpahimotik na nag-iimponer sinda sa mga politico kan PTC envez nag-iisyu sana kan  inaapod na “access permit” sa mga candidato asin natao sana kan maitatabang sa sainda. 



Apat na PAGs sa Masbate controlado nin mga politico

Apat sa doceng confirmadong Private Armed Groups (PAGs) sa provincia nin Masbate bestado na kan PNP asin an grupo controlado  nin mga politico, alagad nagsayumang ibuyagyag an mga pangaran mientras na nagmukna nin Task Force Masbate si PNP Chief  Director General Jesus Verzosa nganing bungkagon an armadong grupo. 

        An walo pang iba padagos pang pig-iinvestigaran kan mga awtoridad kun an grupo mga bayadan na paragadan. 

        An jefe kan PNP nagvisita sa Masbate kan nakaaging semana asin nagka-igwa nin security assessment sagcod na  pigconfirmar sa saiya an PAGs, afuera kan rebeldeng New People’s Army na nagcocolecta na kan permit to campaign fees sa mga  candidato. 

        An 9th Infantry Division kan Philippine Army na may base sa Camp Elias Angeles, Pili, Camarines Sur  nagpadara nin  dugang na duwang armored vehicle nganing gibohon nang apat an destino sa Masbate asin 

        sea craft na yaon man digdi namamahala an 9th Infantry Battalion, sabi ni Major Harold Cabunoc, oficial na parataram  kan militar sa Bicol. 

        An sea craft gagamiton sa pagresponde kan PNP o militar oras na maghasok nin kariribokan an arin man na armadong  grupo maging NPA na dai na sinda masuble sa mga politico. 

        Sinabi pa kan oficial na parapahayag kan Philippine Army  na an saindang tropa suporta sana sa ano man na accion kan  task force sa ano man na pagbungkag kan PAGs. 

        An mission kan PNP nganing ulangon an ano man na paghasok nin kariribokan sa maabot na eleccion sa Mayo 10, 2010 huli  ta nagiging madugo an ralaban politica digdi kun panahon nin eleccion. 

        An Masbate kabali sa mga pigdeclarang hotspot sa nakatalaan na eleccion na pigpasa-irarum sa control kan Commission  on Eleccion. Sa record kan Comelec an provinciang ini ika-duwa sa Autonomous Region in Muslim Mindanao sa mga caso sa  election related violence sa mga nakaaging pirilian. 

        Sa report kan PNP an pinakahuri naman na caso nin panghihipa gadan iyo sinda Liga President Aly Aransado kan San  Jacinto, Masbate asin si Entong Tuando, sarong lider nin politico asin si Danilo Amor kan Brgy. Bartolabar kan San Jacinto. 

        Nagpapadagos pa an investigacion kan PNP asin kabali sa angulo iyo an motivo politica asin posibleng NPA. 

        Alagad sa pinaluwas na press statement ni Ka Greg Bañares, parataram kan National Democtratic Front sa Bicol,  pinahimotikan kan Jose Rapsing Command kan Masbate na bako an saindang grupo an responsable sa sinambit na crimen envez PNP- RMG asin CAFGU na kapot nin mga politico. 

        Mientras tanto, kabali pa sa pigpadarahan nin duwang armored vehicle kan militar iyo an Catanduanes huli kan problema  sa insurgencia na nagpaparibok ngonian na panahon nin eleccion. 



Sa Libmanan
Dato dam hagad kan SB ipadagos

Apesar kan dai pa ngani tapos an ginigibong liwat na pag-aadal kan National Irrigation Administration (NIA) sa controvercial  na suspendidong construccion kan P1.9 billiones na Libmaman Cabusao Dam (LCD) Project an Sanggunian Bayan kan Libmanan,  Camarines Sur nagpasar nin resolucion na pighuhurot ki Diputado Dato Arroyo na ipadagos na an implementacion kan proyecto.

        Si Consejal Luis Canete, nagpadreno kan resolucion nagsabi na an saindang consideracion huli ta haloy nang  pangiturogan nin mga paraoma na magka-igwa nin toltol na servicio sa patubig sa kaomahan mientras na perming may problema an  patubig kan NIA asin sayang an pigtagamang dakulang fondo kan gobierno.

        Nagpavor sa sinambit na resolucion iyo sinda consejales; Jose Antonio Dilanco, Vicente Chavez, Reynaldo Abay, Romel  Bulaong, asin Dominador Zaldua mientras an mga nagcontra sinda consejales; Teng Besa, Welma Carios, James Jaucian asin Rodel  Rasonable.

        An mga consejal na nagpabor sa resolucion bestadong kaalyado ni Diputado Arroyo na iyo an nasa likod kan proyecto  mientras na si mga contra  kaalyado ni Gobernador L-Ray Villafuerte.

        Kun marealisar na an dakulang proyecto maabot sa cuatro mil hectarias an pueding mapatubigan, segun sa pag-aadal kan  NIA.

        Inako kan consejal na dai sinda nag-aadal kan posibleng efecto kan dam arog kan nangyari sa Northern asin Central  Luzon na nagka-igwa nin tubig baha huli kan dam envez saindang pigbasehan si paliwanag sa regular session kan representante  kan NIA na daing peligro an  proyecto sa ano man na delovio.

        Afuera pa kaini, antes nindang inaprovaran dai na sinda nagheling kan klasi kan proyecto sa dam site sa Barangay  Malaguico, Sipocot, Camarines Sur, alagad inako kan nagpadreno kan resolucion na binasa niya an findings kan Institute for  Environmental Conservation and Research (INECAR) kan Ateneo de Naga University.

        An INECAR pinapamayohan ni Director Emelina G. Regis, PH.D., sarong bistadong  environmentalist nagconducir nin  inspeccion an saindang grupo sa dam site sa Brgy. Malaguico antes sinda nagpaluwas nin initial investigation na an  controvercial na dam dai kaipuhan nganing iyo an gamiton bilang patubig sa kaomahan sa Libmaman asin Cabusao huli ta dakul  pang alternativo na pueding koanan nin patubig asin mayo pa nin efecto sa kapalibotan. Sinda nagsumiter nin recomendacion sa  NIA asin Bicol River Basin Watershed Managment Project.

        Pigpaluwas an report kan INECAR kan Noviembre 6, 2009 mientras na an mga residentes kan Sipocot asin Lupi padagos man  an panindugan contra dam huli kan delicado sa tubig baha.

        Kan Deciembre 15, 2009 an NIA Central Office nagpaluwas nin indefinite suspension kan proyecto asin sagcod sa ngonian  efectivo pa.

        Mientras tanto, natuyawan ni Jariz Vida kan Bayan Muna an nagpadrenong consejal huli ta posibleng  dai nag-adal o dai  naintindihan huli ta oras na maitugdok an dam matitipon an tubig na backflow na mapalubog kan mga barangay sa Lupi asin  Sipocot.

        Saiyang pighalimbawa na si dam sa Guinobatan, Albay na mas hababa pa ngani kun icocomparar sa Dato dam nagaba na  nagresulta man kan pagkagaba kan relis asin tulay kan PNR kan mangyari si bagyong “Reming.” 



Pulis na ginibong bodyguards nin mga politico binawi na

Maabot sa 30ng miembros kan PNP na security detail sa mga politico sa Camarines Sur an pinabawi na ni Provincial Director  P\/Sr<pd>.</pd> Supt<pd>.</pd> Petronio Retirado asin balik sa headquarters kan PNP CamSur.

        Kadakli sa mga hinalian nin security detail iyo an mga alcalde kabali sinda Diputado Dato Arroyo kan bagong segundo  distrito asin Diputado Nancing Alfelor kan bagong ika-limang distrito. Dai man nahubaan nin guardia si Arroyo huli ta afuera  kan destinong polis igwa nang dating Presidential Security Group.

        Sinabi ni SP04 Romulo Fabiano, parataram kan Camarines Sur PNP Provincial Office na an 30ng miembros kan PNP pigpasa -irarum sa seminar workshop nganing madagdagan an saindang kaaraman sa trabajo sa pagtao nin seguridad sa mga politico asin  an Comelec resolution 8714 o an mapadapit sa gun ban.

        An mga polis tutugotan sana ibalik bilang bodyguards kan mga politico kun an candidato nag-apply nin protective  security clearance. An proceso kan aplicacion isusumiter sa oficina kan Provincial Director na sesernihon kun kinakaipuhan an  security detail asin irerecomendar sa Regional Joint Security Control Desks na pinamamayohan kan Comelec regional director.

        An arin man na candidato pigtutugotan sana  nin maximum na duwang segurity detail gikan sa PNP asin duwang hali man  sa security agency, alagad sa saindang duty dapat naka-uniforme bilang pagsunod sa resolucion 8714, sabi pa kan oficial kan  PNP.

        Sa sinambit na resolucion solamente an mga polis, soldados, mga law enforcers poon sa NBI, Bureau of Jail Management  and Penology Bureau of Customs asin Security Ports Personnel kan privadong agencia nin security na acreditado kan PNP pueding  magbitbit nin badil, alagad sinda dapat naka-duty asin naka-uniforme.

        An pigma-manmanan sa ngonian kan PNP iyo an pagbutwa kan private armies sa panahon kan campaign period na pueding  gamiton kan dai pa pigngaranan na politico.

        Mientras tanto, narecibe na kan anom na Municipal Police Station sa Camarines Sur an saindang mobile car sa ginibong  ceremonia na pig-turn over mismo ni Bicol PNP Chief Cecilio Calleja kan Lunes, Enero 25, 2010. An mga Police Station  kinababalihan kan Gainza, Siruma, Cabusao, San Fernando, Lupi, Lagonoy asin kabali an Camarines Sur Public Safety Management  Company. 



Report kan BFP “for your eyes only,” sabi

Andam na magsumiter nin comprehensive report an Bureau of Fire Protection (BFP) sa Sanggunian Panlungsod kan Ciudad nin Naga  sa nangyaring pagkakasulo naman kan mercado publico kan Enero 9, 2010, alagad dapat “for your eyes only,” sabi sa Bicol Mail  ni Fire Marshal F\/Chief Inspector Achilles Santiago.

        “Unless order by competent court saka kami makakatao kan pighahagad na investigation report.” Ini an panindugan kan  BFP sa kahurotan kan Sanggunian Panlungsod na pinamamayohan ni Bise Alcalde Gabby Bordado na kaipuhan an sinambit na  comprehensive report nganing maaraman kan oficiales local an tunay na incidente asin kun ano an pueding maging accion kan  City Hall.

        Sinabi ni Consejal William del Rosario, chairman kan committee on market affairs kan sanggunian envez na magsumiter  kan pighahagad na report an BFP mahagad pa nin permiso sa saindang oficina central sa Manila.

        Piglinaw ni Santiago na sinda nagsusunod sana sa Standard Operating Procedure kan BFP maging ngani an kun nahagad an  NBI dai sinda natao kan investigation report.

        Puede kun darahon an xerox copy kan report alagad mahagad ako na gibohon na closed door an pakikipag-atubang kan mga  miembros kan consejo nganing maprotehiran asin mahalaga an full confidentiality kan testigos, sabi pa ni Santiago.

        Si pigpadarang report sa SP an format kan BFP sa business letter na dai uyon an mga consejales asin natuyawan na  sinapote asin dapat an completong detalye kaipuhan an retrato sa kasulo asin affidavit kan testigos.

        Dai uyon digdi an BFP huli ta mabalga sinda sa SOP kan bureau asin si mga nakaagi nganing pagkasulo kan mercado  publico dai man sinda nagsumiter kan format sa investigation report.

        Kan nakaaging regular session si Consejal Salvador del Castillo saro sa nag-uyon na kaipuhan an investigation report  huli ta makaduda na an sunod-sunod na mga incidente nin kasulo sa mercado.

        An report kan BFP na an causa kan pinakahuring kasulo huli kan short circuit sa stall no. 102 asin 103 asin negativo  sa sahot na posibleng gibo nin arsonista.

        Kabali sa pighahagadan pa kan kaparejong report iyo an Naga City Police Office, alagad mayo pang kasimbagan si City  Director Jacinto Sison. 



Sta. Catalina pigtukahan officer-in-charge kan DA Bicol

Pili, Camarines Sur – Si Regional Technical Director for Operations and Regulatory, Marilyn V. Sta Catalina iyo na an  nagtutukaw na Officer-in-charge (OIC) Regional Executive Director kan Department of Agriculture sa Bicol matapos idesignar  siya ni Secretary Arthur C. Yap kan Enero 11, 2010 karibay kan harahalawig na vacacion ni regional director Jose V. Dayao.

        An report gikan sa oficina rehiyonal na an pag-vacacion ni Dayao sa puesto pigsabay sa panahon kan election period  huli ta nag-iibitar sa mga pakiaraman nin ibang politico sa Bicol sa pagpadalagan kan agencia na pueding gamiton sa  pamomolitica.

        An mga nawalat na oficial kan DA Bicol nagsayumang magconfirmar kan motivo kan director sa biglaan na pag-vacacion  ngonian na panahon nin politica.

        Si Sta. Catalina na-nombrahan bilang full fledged regional technical director kan Marzo 13, 2008. Antes kan saiyang  promotional appointment, siya nagpoon kan servicio sa gobierno bilang Coop Examiner kan kaparejong agencia, naging Senior  Agriculturist sa laog nin 26 anyos sagcod na nagtukaw bilang Supervising Agriculturist. Siya pig-designar bilang Chief of  Agribusiness and Marketing assistance division.

        Kabali sa pig-designar ni Yap iyo si Eduardo Lomerio, bilang GMA Corn Coordinator asin OIC-RTD for Operations and  Regulatory.

        Mientras tanto, nakatalaan na magbilog nin task force El Niño an DA huli kan confirmacion kan Philippine Atmospheric,  Geophysical and Astronomical Services Administration (PAGASA), na tatamaan an provincias kan Sorsogon, Masbate, asin  Camarines Sur.

        An lakdang nganing maandaman an efecto kan El Niño phenomenon asin maghaman nin programa asin proyecto  particularmente sa food security.

        Sinabi kan OIC Director na tamaan man o dai kan El Nino an Bicol, an mga paraoma, parasira asin iba pang grupo na  envuelto sa lado nin agricultura dapat parating preparado nganing masustenir an halangkaw na produccion kan sinambit na  sector.

        Si mga madaling anihon na paroy asin gulayon iyo man an pigcacampania kan agencia sa mga paraoma nganing dai na  aboton kan panahon nin tag-alang. 



Nag-gadan sa mag-agom na Fil-Chinese sentenciado nin habang buhay sa carcel

Saro sa duwang security guard na suspechado sa pagsalakat asin pag-gadan sa mag-agom na Alberto Tan Ben Chuan asin Pilar Huy  Cheng Tan, negocianteng Filipino-Chinese sa Ciudad nin Naga kan Agosto 6, 2005 an nasentenciahan na malaom sa carcel nin  duwang reclusion perpetua o habang buhay sa carcel sa duwang casong robbery with homicide matapos dai niya maconvensir an  jusgado  na tinakot sana siya kan kaibahan niyang guardia nganing magparticipar sa crimen.

        Si Rolly Readores y Desembrada, empleado kan Equalizer Security Agency asin destinong guardia kan Elegant Park  Pension House sa Tabuco, Ciudad nin Naga magdadanay an saiyang natatadang buhay sa carcel matapos ma-provaran na nagsabuatan  sa crimen asin base sa mga evidencia asin testigos na pig-presentar kan prosecution contra sa suspechado. An pension house  sadiri kan mag-agom na negociante.

        An kaibahan niyang security guard kan pension house si Rogelio Arevalo, Jr. binawian na nin buhay kan badilon huli  kan pagdulag sa mga nag-aarestar na miembros kan awtoridad kan maagahon kan Agosto 6, 2006 kan magresponde an PNP. Si Arevalo  iyo an ginagamit na dahilan kan acusado na pinatanidan na gagadanon kun dai masunod sa pagsalakat sa mag-agom na negociante.

        Sa decicion ni Juez Pablo Cabillan Formaran III kan Regional Trial Court Branch 21, 5th judicial region digdi, an  sabi kan corte na dakul na oras na puedi siyang magdulag kan ginagapos kan kaibahan niyang guardia si sarong katabang sa  harong kan victima alagad dai ginibo.

        An victimang si Alberto na may mga tama nin saksak sa liog asin sa iba pang parte kan hawak nakoa kan mga awtoridad  sa septic tank kan pension house na digdi tinago kan duwang guardia.

        Matapos takopan an septic tank, an duwa nagpasiring sa TIMC building na may distancia sana nin 40 metros hali sa  atubangan kan pension house asin harani sa Tabuco Police Sub-Station, alagad an acusado nag-aalegar na siya pirit na pinaiba  ni Arevalo asin natutotokan nin patarom

        An sinambit na edificio sadiri pa kan mag-agom na victima na sinalakat pa kan acusado na kun haen yaon digdi  nagtuturog an esposa ni Alberto Tan na si Pilar Tan asin pig-alegar niya na si Arevalo iyo an kag-gibo sa pagsakal sagcod  saksak sa liog na dai nahaloy binawian nin buhay.

        Hinabon kan duwa an cell phone, TM-Nokia 3315 asin cash na cuarta P3,730.00 ki Pilar Tan.

        Si Elvie Sibulo, sarong reliever guard  kan pension houses asin tindera  kan mag-agom na negociante saro sa mga  prosecution witness nagtestigo kun panong nakalaog sa harong alas 2:00 nin maagahon kan Agosto 6, 2005 si Arevalo sa TIMC  building.

        Sinabi pa kan testigos na kan mag-abot an nagresponding awtoridad, si Arevalo asin an acusado nagdalagan sa ika- tolong escalon kan edificio. Nagtago sa sarong cuarto mientras na si Arevalo naglukso sa likod kan edificio na kun haen digdi  na siya nabadil kan magdulag sa mga pulis.

        Si Airen Agsamosam na kaibahan sa harong kan mga victima iyo an naka-report kan incidente mga alas 2:30 nin maagahon  kan Agosto 6, 2005 sa Sub-Station.

        Sinda P02 Roberto Ferrer asin P03 Henry Carmona kan sinambit na sub-station na nagresponde sa incidente kabali sa mga  testigos sa caso.

        An mga miembros kan barangay tanod kan Tabuco, iba pang mga pulis kan Naga, SWAT team kabali sa mga nagresponde asin  an fire truck kan Naga City Fire station, ginamit nganing makalaog sa edificio asin nakoa gadan na si Pilar Tan asin na- rescue si Elvie Sibulo.

        Mientras tanto, si Abogado Marwin Cortezano kan PAO office sa Ciudad nin Naga nagpahayag sa entrevista kan Bicol Mail  na an acusado naghagad tabang na i-apelar giraray an decicion kan RTC sa Corte Suprema.




Title:Literary Texts
<b>Religious Texts</b>
An  Pagdatong  kan Mesias Ihinarubay ni Juan Bautista
An enot na pagdatong kan Aki kan Dios na iyo ni Jesu-Cristo ihinarubay ni Juan Bautista duman sa tampi kan salog kan Jordan. An mga Judio inandam ni Juan sa saiyang pagdatong sa paagi nin bonyag nin pagsolsol asin kapatawadan nin kasalan. An kaligtasan asin pakipag-olian sa Dios iyo man an katuyuhan kan misyon ni Cristo, tanganing an gabos na mahoyo an boot makabalik sa pagkamoot kan Dios. Sa paagi kan pagsalaysay ni San Lucas, masasabotan niato na an pagdatong ni Jesus sa Banal na Daga, tunay na nangyari sa istorya kan kinaban. May mga lideres kan govierno asin simbahan sa Israel na magin saksi sa saiyang buhya asin misyon.
Pagpoon
Banwaan kan Dios, an Kagurangnan madatong sa pagligtas kan gabos na banwaan; an saindong puso mag-ogma sa pagdangog kan saiyang tingog. (Is 30:19, 30)
Pataratara
P- Sa ngaran kan Ama, asin kan Aki, asin kan Espiritu Santo
B- Amen
P- An gracia ni Jesu-Cristong Kaguranganan ta, an pagkamoot kan Dios, asin an pakisumararo kan Espiritu Santo mapa-saindo gabos.
B- Asin sa saimong espiritu
Rito Penitencial
Kyrie
Pamibi sa Pagpoon
Mamibi kita…
Dios na makakamhan asin maheherakon, buksan mo an samong mga puso sa pag-ako saimo. Halea an mga bagay na makakaolang sa samong maogmang pag-ako ki Cristo, tanganing makihiras kami sa saiyang kadonongan asin makisumararo saiya sa saiyang pagdatong sa kamurawayan, huli ta siya nabubuhay asin naghahade, kaiba mo asin kan Espiritu Santo, Dios, sa kapanahonan kan mga panahon.
B. Amen
Liturgia Kan Tataramon
Enot na Pagbasa
(An Israel maogmang dinadara kan Dios sa liwanag kan saiyang kamurawayan…)
Hale sa Libro ni Profeta Baruk (5:1-9)
An Kagurangnan nagsabi:”Halea, O Jerusalem, an gubing nin kamunduoan asin kasakitan
<b>IBALON
ni</b> <u><b>Estelito Baylon Jacob</b></u>
Ibalon, kaipuhan mo an luma mong ngaran.
Dai mo na ipatangro siring sa pinabakal na Ibal
An Ibalyo o Ibaylo mong ngaran.
Dai mo itugot na an simong daga magkabaranga.
Dai mo itugot na magkaralapo an saimong tulang 
Asin magkaralanog an saimong laman.
Ipamate mo an linog kan nagbubugakbugak 
Na kaanggutan kan saimong mga bulkan:
Ipasuso mo an makapadok na aso kan Aslong.
Ihungit mo an makahakog na gapo kan Asog.
Ipainom mo an makasungak-sungak na tubig kan Isarog.
Ta kun ika mangingisog, Ibalon
Magigin mahiwas an saimong daga sa dagat
Na dai mabubunyagan nin bagong ngaran.
Matarakig an layag kan mga barko
Na nagsasarudsod sa mga ngabil
Kan saimong mga baybayon.
Ipapalid kan duros an alisngaw nin pulbura
Na nagpakilag sa mga kalag 
Kaining tunay na namomoot sa daga.
Dai mapupukan kan mga lagadi
An darakulang kahoy kan saimong kadlagan.
Dai mauutas an mga perlas asin korales
Sa nagsusurosilyab mong kadagatan
Asin daing mahade sa sadiri mong kinaban.
Ta kun ika mangingisog Ibalon,
Daing hipyas na tulak an masusula sa mansanas.
An mga lipot na namamate sa saindang kublit
Mga yelong matutunaw sa saindang daghan.
An mapulang mansanas sa saindang isip
Magigin berdeng bayawas na ngungupa-ngupaon
Kan ngimot nin kalipungawan.
Kaipuhan an matagas mong ngaran, Ibalon,
Tanganing dai magwarairak an mga puta sa plaza,
Dai magrarambol an mga tarantado sa kanto.
Dai manlugos an mga paratsungke asin abusero.
Ika an Ibalon na namukna sa daga, an nagimatan.
Mabubuhay na daing kakundian.

Kaya sige na. Dali na.
Ipadangog mo na an karandol kan saimong bulkan.
Ipamate mo an linog nin kaangutan.
Ta sa kaangutan mong ini
Imumundag mo akong gikan sa saimong init. 
Iluluwa mo akong kakusugan 
An saimong ngaran.
Hulyo 17, 2004
10:43 n.b.
<b>SA KASKAS NA TARAASAN NIN TINGOG
ni</b> <u><b>Estelito Baylon Jacob</b></u>

<lbl>I</lbl>
Dai maiibitaran na ika makisabay
Sa kaskas na taraasan nin tingog.
May tingog na mapanakop,
May mapangbalawbagaw,
May mapang-api—
Mga sangsahong sa lisong tanog, 
Mapandiktang poliponi sa kusog.
Dai matatakupan an talinga.
Dai magagakudan an dila.
Dai masasarhan an isip.
Kaya an maorag, magigin maorag
Asin an maluya, magigin maluya.
An maluya mawawara,
Magagadan.
<lbl>II</lbl>
Nakasabit pa sakong abaga an kudyapi.
Ako pa man giraray an dating kag-awit
Kan mga lindol, bagyo asin pagtuga nin bulkan.
Ako pa man giraray an dating kag-awit
Kan mga pakikitusayan ni Bantong ki Rabot,
Kag-awit kan pagkamoot ni Takay,
Ni Tilmag asin Kulakog, ni Ulap asin Magayon,
Ako pa man giraray an kag-awit
Kan mga purong-pusong ni Juan Osong, .
Ako pa man giraray an isip kan mga orog-orog;
Ako pa man giraray an nguso kan mga siday;
Ako pa man giraray an kag-awit kan mga abatayo;
Ako pa man giraray an kag-awit kan mga soraque.
Yaon pa man giraray sako an pitik kan daghang Bikolnon.
<lbl>III</lbl>
Sa kaskas na taraasan nin tingog,
Isasaletra kan sakong mga orog-orog
An nalilingawan mo nang ngaran na Ibalon.
Ipapadangog sa paagi kan sakong susuman
An mga nakalot na lulubngang dulay sa Sorsogon,
An mga gintong korona sa Libmanan asin Bulan, 
An mga nakalkag na mga seramikong plato sa Pamplona,
An mga kuron asin kalansay.
Ipapadangog kan magaya-gaya kong siday
An mala-sarswela o komedyang istorya
Kan pag-abot ni Mateo de Saz asin Martin de Goiti,
An pan-aapi ni Andres de Ibarra,
An pangugulang kan tosong si Juan Salcedo,
An mga osipon kan mga remontados asin mga cimarrones,
An mga rebulosyon, pagtios pagsakit asin pagkagadan.
Ninda Vicente Lukban,Antonio Sanz, 
Tomas Arejola asin dakul pang kairibanan.
Bakong gabos nakakamundo
Nin huli ta iaawit kan sakong mga abatayo
An magayon na kolor asin tamanyo kan Mayon,
An pirilik-pilik kan saradit na sinarapan sa Buhi,
An mahiwas na dagat kan Nato asin Pasacao,
An ragubrub nin tubig kan Marinawa asin Malabsay
An lipot kan Hoyop-hoyopan asin Kulapnitan.
Ibabalangibog kan sakong mga soraque,
An Peñafrancia,Tinagba, Ibalon, Pastores, 
Rodeo, Tabak, Baybayon, Piñasan pati na an mga osana, 
Lagaylay, pasyon, soledad, alleluya asin tanggal.
Ibabandelyo kan sakong mga rawit-dawit
An pantomina, hinarupan, sinisiki,
Sinalampati, hayon-hayon asin sagin-sagin.
Hanggan sa liwat ika mamidbidan.
Hanggan an gabos magsalingoy sa ginikanan.
<lbl>IV</lbl>
Uya ako. Kagsadiri pa giraray kan satuyang mga sadiri.
Dawa si Marcos Lisboa nagsurat na kan Vocabulario de la Lingua Bicol.
Dawa si Andres de San Agustin nagsurat na kan Ante de la Idioma Bicol.
Dawa si Malcom Mintz nagsurat na kan Bikol Dictionary.
Dawa si Jason Lobel nagsurat na kan An Satuyang Tataramon.
Ako pa man giraray an kagsadiri kan satong sadiri—
An mapadangat sa pinadangat ninda Schumacher, Owen asin O Brein.
Uya ako. An hangos ninda sakong hangos.
An saindang boses sakong boses.
Nagtatadok sa sakong laman an Bikol Maharlika ni Jose Calleja
An Ina and the Bikol People ni Wilmer Tria, 
An Hagkus ni Paz Verdades Santos,
An Bikol Literary History asin Bikol Journal ni Ma. Lilia F. Realubit,
An Sarong Rambong na Burak ni Gode Calleja, 
An Ma’yong ni Abdon Balde Jr.,
An Sarabihon, an Sorosogon Centro, an The Paper, 
An Bikol Reporter asin an Bangraw.
Ini an panahon sa taraasan nin tingog
Kun saen an pangiturugan mo 
Buhay kong pangiturugan.
Sa orog pang naghihiwas na ralaban.
Ika an malataw na tingog.
Ika an maorag na magigin maorag,
Ika an tingog na dai manluluya.
Dai mawawara.
Dai magagadan.
Abril 8, 2004
10:50 n.b.
Napublikar sa Bicol Mail, Agosto 19, 2004
<b>HAEN KA NA BAYA, KAKAWAT KONG PADABA?
ni</b> <u><b>Estelito Baylon Jacob</u></b>
Kun totoong may Bikol writing, haen ngonian an diyaryong nakasurat asin nababasa sa Bikol? Haen an mga libro? Haen an literature? Yaon saen an modern sequel that will supply the missing parts of the epic fragment Ibalong? Haen an mga bagong rawit-dawit, tigsik, osipon asin nobela na matao nin buhay sa paghorop-horop asin imahenasyong Bikolano?
-Marne Kilates, <i>Some Pangs of Conscience, Some Sweeping Generalizations</i>
<lbl>I</lbl>
Ika an dating kong kahamlaan.
Nagliligid-ligid kita sa doot 
Mantang dinadangog ta an mga ambahan
Na kinakanta sato ni nanay.
Kanta an mga siyap kan gamgam sa Isarog.
Mantang bayle an ragusnos kan tubig sa danaw.
Minsan, minakurumong kita nin tamong
Kun an awit sato ni tatay makagirabong angoy.
Bura nin barokikik an mga orolay-olay
Asin daguldol asin kikilat an mga pangiturugan.
May minsan man na nag-uuru-ugdo kita 
Kun minauli sinda manoy hali sa bulod 
Baktot an layas na orig asin kurigrat an awit.
Kaya an ogik kan orig sarong pangapudan,.
An arak minabulos nin karantahan asin baraylehan.

<lbl>II</lbl>
Tanda mo pa daw kaidtong panahon?
Nahihiling ta pa an mga ngirit
O pagkurundot nin angog
Sa pandok ni Don Alejandro,
O kaya ni Don Luis o Prinsipe Grimaldo.
Ginugumos-gumos ta sa satong daghan
Kun an kurabkutab mga paghadit.
Ginugurugumsa ta an satong halanuhan
Kun an hagalpak nin ngarak-ngakan pagtrayumpo sa buhay.
Minakarampag kita sa daga
Kun an mga pasagin na pangilusyon
Saginsagin man na dai naririparo.
Asin minaguruop kitang nasusuya
Kun an satong binibida,
Nakakaiba sa sudol kan paghangos
Kun mapungaw an tanog 
Asin madiklom na marhay an entablado.
Kaidto pa itong panahon.
<lbl>III</lbl>
Kaidto pa idto, sakong padaba.
Kan an satong mga rawit-dawit
Sarong harapagan na kawat sa bangging bulanon,
O sa agang makusugon an uran.
Sa mga aldaw na mauranon,
Sarong palitada nin rawit-dawit
An nagtatapsik sa satong lawas.
Binabasa kita sa satong harapagan.
Minatukdo ka sa daghan ni Eustaquio Dino,
Binubutong ko man an kamot ni Mariano Goyena del Prado.
Kinikiblit mo an likod ni Asisclo Jimenez, 
Asin tinitikwil ko an habayan ni Valerio Zuñiga.
Dangan kita nagdadaralagan sa uran.
Kun bulanon man asin an langit may pangimbitar,
An satong mga osipon haloy na harapagan sa turubigan:
Malinaw na gira sa mara-marang daga
An mga nagpakibig-kibig sa satong mga ngabil
Mga mamundong mga agi-agi, magulong mga sadiri,
Magabat na mga pagmate, makulog na mga pagkatawo—
Mga gira sa dagang osipon ninda Paz Cea de Conde,
Nicolasa Ponte de Perfecto asin Ana Calixto.
Kaskas an satong pakihasugan.
Daing untok na pagdalagan tanganing an gira ninda
Ialisngaw asin iduros pamara sa satong daghan.
<lbl>IV</lbl>
Tama siguro an sabi ni Nanay.
Pag kita daa nagdarakula, .
May mga kawat na nawawara sa isip.
Haen an mga kiblit o tikwil kan satong mga rawit-dawit
Tanganing magdanay pa sakong daghan an uran?
Haen an mga gira na nagsususog sa gurit
Kan mga osipon sa bangging may turubigan?
Haen ka sakong kakawat, sakong kahamlaan?
Tukdui giraray ako kun pano an makihapagan.
Ika an sakong kakawat.
Aram kong saimo ining pangaturugan
Na kitang duwa, 
Maligid-ligid giraray sa kadodootan,
Maharapagan giraray
Sa uran o bangging may turubigan.
Hunyo 13, 2004
9:30 n.b.
Napublikar sa Bicol Mail, Agosto 19, 2004 
<b>MGA RAWITDAWIT
ni</b> <u><b>Abdon M. Balde, Jr. </u></b>
<b><lbl>1. </lbl></b>
<b>AROG KAINI PALAN</b>
Arog kaini palan
pagka naggugurang:
Pagmuklat pagkaaga
ugma man ta buhay pa,
alagad sa enot na gios
garing nakagapos;
pag biglang minabuhat
mga tulang minaragaak!
Maihi man sana
minatukaw pa sa kubeta,
ta pag tindog na nagtiris
narurupit an bitis.
An linanot na pamahawan
sakob na an pangudtuhan.
Maski bunay pag linaga,
masakit na an pagsapa.
Sa sira mag malasugi
o sardinas nadudugi.
An kinaon na kalunggay
minaluwas luhay-luhay,
kalunggay man giraray.
Nakakainom pa man
linaga na lakad-bulan.
Takot na sa santol
ta masakit ma-tubol.
Likay sa tagiti,
sa tunog kan banggi,
ta pag sinipon
dai na makabangon
Pag biglang napalapiga
dagos napapatihaya.
Pababa man sa hagyanan
halhal sa kapagalan.
Pag nagbalyo sa tinampo
gabos na awto minapundo.
Nangingiturog sa sinehan
dawa an pasali bakbakan.
Pag nakahiling ki burak
taol an pighahanap.
Pag-abot kan kumpleanyo
dai nang kakuntemporanyo;
kaya gabos na nagbibisita
saro-sarong nagbibisa.
Pag-abot kan sinarom
nagdidiklom an paglaom
na makatukdol ki bitoon 
sa mga panganoron.
Kun malipot an banggi 
ranga pa man salampati
mientras kugos an sadiri.
<b><lbl>2</lbl></b>
<b>DAI MO AKO PAGDUTDUTON</b>
dai mo ako pagdutdoton
kan kamot mong maimbong
ta tibaad an girabo
sumakat sa payo,
mapukaw an dai pa
dapat na magmata;
mamurawmurawan
hali sa pangaturugan;
kibliton an puso
sagkod na maruso,
matunaw an mundo,
lumukso an dugo;
(sukat na ika tuog
kan dating nagkakaturog)
dangan pag nagkagusto
na dumutdot man sa imo
saka ka madulag
na gari tikling na natulag
<b><lbl>4</lbl></b>
<b>TIGBAK NA BALULANG</b>
lihis na su mga aldaw kan balulang
na dai madulag sain man ibulang;
wara na su lukso kan dugong mainit
na kun minabulwak masiram, malanit;
dai na su kusog kan pusog na lawas, 
maski pighapihap habong mabungkaras.
sa harong na sana ining sabungero
nagmamalayumay sa pagreretiro;
pigbuburubulnot an sanribong uban
piggsusurusikwat, mga kukong gadan;
pigpupurupildit, pighuhuruhapros
tûlang na naglumoy, ugat na nalùyos.
pag pinasikrapan an gurang nang agom
su daragang pandok an nasa girumdom;
su butog na pisngi, mayumhok na pûson,
an buot na hadkan, buot hapihapon;
nagmama’wot pa man kuta ki sultada
alagad dai nang kamandag an dara. 
pagsulnop kan aldaw pagka piglilipot 
tigbak na balulang iyong kapot-kapot;
mientras nagtatagas su gabos na lawas
pigsisintiran su abong magbungkaras;
dai masabutan an piglalamayan:
anong gadan ining daing lulubungan?
<b><lbl>5</lbl></b>
<b>BALIKTAD</b>
Nata kun nuarin ika guminurang
Saka kaakian an kapalibutan?
Sain man kumiling, gari mga Dyosa
An nakapalibot na mga daraga.
Dangan an makulog sa puso, sa payo
Pagka naduotan o nasa’gidan mo
Dai man malikay, dai man maribok
Gari nanunuksong sagin man mali’od.
Namamati daw o naaagimadmad
Kun talagang ika dai nang kamandag? 
Nata kun nuarin nagkakwartang bigla
Ribong kamidbid an biglang minabutwa?
Dakul na paryentes an naghihirilang 
Buda kataraning na may kaipuhan.
Dawa katabang na boot nang mag-agom
Ika an puntiryang gibuhon na ninong.
Pati su dati nang nagtutuyá-tuyá
May katikapuhan, biglang minalumyá.
Napaparong kaya, nasasaridsid daw
Kun igwang biyayang kwartang nasasaray? 

An kayamanan daw madaling mapugrot
Katikapuhan an pirming minasampot
Su tago-tago mo iyong nalalantad
Daing nagmamangno sa gustong ilaladlad.
Su dating namu’tan habo nang maglayas
Su gustong bukudon iyo man an layas.
Kun nangangaipo ki kusug kan lawas
dangan malayumay, habong magbungkaras.
Su pinagpadaba iyong nabalisngag.
Ano daw an buhay ta pirming baliktad?
<b><lbl>6</lbl></b>
<b>SA PAMPANG SALOG</b>
Ang bulos kaining Salog-Kabilogan
Namamati ko sa sakong rapandapan;
Bulos nin biyaya, bulos kamundu’an; 
Buhay, kagadanan kan samong kina’ban.
Maghaling Talongog salog na hararom
Mabulos sa Büsak pasiring Alomon;
Mababang Kinale, dagos sa Karisak,
Maiba sa Agus, sa Bato an bagsak.
Minaikül-ikül sa mga kadlagan,
Sa mga patubig kan mga kaba’san
Sa Gumabaw, Sabang, Tüpas abot Mangga,
Pagtaas kan tubig sagkod Marayag pa.
Igwang nagbubulos pababa sa Pantaw,
Igwang pasiring sa dagat kan Basikaw.
Nadadangog ko sa Salog-Kabilogan
Istorya kan mga dagang binulusan.
Sa binurakbusak igwang mga tigsik,
Igwang rawitdawit sa bulos kan tubig.
Nadadangog ko su mga inagrangay
Kan daing palad na tikapo sa buhay;
Su kaugmahan man kan biniyayaan,
Pati paglaum kan mga natugaan.
Su kapagalan kan pagtanom sa Kalpi
Sagkod Kalagimit sakong namamati.
Su lipot kan para-sira sa Badian
Nagpangubugkubog sa kulit, sa laman.
Sa salog dangog ko su mga salaysay
Kan para-banwit sa Tübgün, sa Talisay;
Para-gibong basket sa Büsak, sa Mayaw;
Para-lalati sa Balogo, sa Linaw;
Para tanom gulay, para maritatas
Sa Kulyat, sa Tübüg, sa Mangga, sa Tüpas;
Paragibong kuron sa luma pang Sabang,
Su nagkokopra sa Badbad, Kasinagan;
Para puto sa Ubaliw, sa Talungog;
Gabos namamati, gabos nadadangog!
An bulus kaining Salog-Kabilogan
Uni na naman sa sakong rapandapan;
Arog ko man kaya an bulos ka-layas 
Ugali kan buhay an paglalagalag;
Mapaanod ako, kami manunuysoy
Kan buhay sa ngonian buda kan su-anoy. 
An samong agi-agi dangogon nindo
Sa bulos kan tubig, sa rawitdawit ko.
<b>SA SAKUYANG IMBALSAMADOR
ni</b> <i><b>Kristian Cordero</b></i>
Enot mong hahapoton kun ano an sakuyang ikinagadan.
Hohona'on mong aksidente o kaya helang o kaya ginadan,
nilugos, hinabonan, natripan nin adik, nakagat nin halas,
ido naihian nin kino, nakakakan nin kuracha sa kinalas,
natetanos o naghugot, nag-inum nin baygon
o baad napaturog sa kotse mantang nag-aandar an aircon.
Dai ta ka mababasol kun arog na kaan an natudan mo.
May darang kasimbagan an kagadanan nin tawo
minsan sa aldaw mo pa sana ako kaiyan nahiling, nabisto.
Ipamutang ta baga na mayo sa mga hinohona mo
an kawsa kan sakuyang kagadanan.
Ipamutang ta na sa kamundoan ako nagadan.
Kamundoan na dai na dapat pig-oolayan.
Kamundoan na dai masayod.
Kamundoan na daing omay.
Mas dakul na kahapotan an mamumundag
mas dakul pa sa tursido na isusursi mo
sa sakuyang hawak.
Asin aram ko na dai kana mahapot nin ano pa.
Dai mo na iisipon an kamundoan na pigtutukoy ko.
Mas papaorogon mo an sadiri mong buhay-
an sadiri mong mga kahapotan.
Ipapadagos mo an pagbaak sa sakuyang tulak,
iluluwas an mga dagom na masupsop kan sakuyang dugo
lalaagan mong algudon an sakuyang dungo,
talinga, uugayon mo an sakuyang buhok
asin baad isipon mong mas madaling imbalsamaron
an arog kong nagadan sa kamundoan
ta daing dakul na lugad na itatago
daing mga malalata, daing pagbabago
sa kolor kan hawak-
o baad dai mo na hapoton
kun ano an kinagadan ko.
Diretso mong iluluwas an mga gamit.
Ibibiklad an nakatahob na yamit.
Tutusukon nin doon an lawas.
Papaluwason an dugo
sagkod na maalang an kublit
sagkod na dai nang matada na gira nin buhay.
Ta sa isip mo pamagol an kagadanan
sa gabos na kakulogan.

<b>DANAW
ni</b> <i><b>Kristian Cordero</b></i>
May danaw sa sakuyang puso. 
Nag-iitok sana an tubig kani
sa rikas kan sakuyang paghangos. 
Nagpoon ini na sadit sanang burabod. 
Sagkod na maghiwas,
sagkod na umuntok sa pagtalabo. 
Dai kaini kasugpon an Pasipiko
o an salog na biriko-biko. 
Daing mga parasirang disipulos
na ribaraw sa pag-abot
kan darakulang alon 
daing mga sira, daing gira
ngani nin anuman na buhay- 
dai pang tawo o hayop na nalamos digdi
apwera kaidtong mga suanoy na pangiturogan
asin mga dai nasayod, dai itinugot na pagkamoot 
na pigpalataw-lataw ko sana sa ibabaw
kan daing namit asin daing sulog 
na danaw mantang naglalakaw-lakaw
an sarong dios. 
<b>UPUS
ni</b> <i><b>Kristian Cordero</b></i>
Agku usad na upus
na di maririgus
mgamin tinitius
dawa mag-idus
la na ngani ka lupus
ta udu luug a kanyang burus
Alagad adtu ubus
pirming mabrus. 





<b>PACTO DE SANGRE
ni</b> <i><b>Rizaldy M. Manrique</b></i>
Agosto 21, 1897
Pedrito,
Padangat kong tugang, mawot ko na an surat na ini abutan kamo na nasa marahay na kamugtakan asin harayo sa ano pa man na kariribukan na gikan sa Manila.
An dalan pasiring sato peligroso…halawig, malaboy, asin madiklom. Kalbaryo an aagihan kan mga pag-iriba ko bago makaabot sa satuyang rona. Kun ano an naghahalat sainda sa puro kan dalan, mayong nakakaaram kundi an Kagurangnan. Kaya pangadyi ko Saiya, itugot man lugod na an tolo kong pag-iriba na igwang misyon sa Camarines Sur asin Sorsogon, tawan nin giya tanganing dai mawara sa dalan asin maihatod saimo an surat na ini. Laog kan surat na ini an sakuyang mga agi-agi kaining nagtalikod na sarong taon magpuon kan maghali ako sa Albay. Kan sarong taon lang… Alagad, ano ta an pagmati ko haloy-haloy na akong mayo sato?
Kumusta na si Mamá? Si Anita asin si Carmen? Haloy ko nang gustong madangog an tingog ni Anita mantang pigkakanta an satuyang mga suanoy na awit asin si Carmen kapot-kapot an saiyang padangat na byolin, pigsasabayan sa pagkanta si Anita…Si Papá, kumusta na siya? Pagmati ko, dakula an saiyang hinanakit sako…Sa mga oras na nagigiromdoman ko siya, minakulog an sakuyang daghan, pigiisip na baka dai na niya ako mapatawad. Tibaad man lugod sa paagi kan surat na ini, sa paagi kan pagsaysay ko saimo kan sakuyang mga agi-agi, masabutan nindo kun tano ta naghali ako asin yaon digdi ngonyan.

Ano ta ika an napili ko na suratan? Nagkakapirang rason, Pedrito. Kaya magdangog ka tabi, palawigon an saimong isip asin pasensya, timbangon asin sukulon an sakuyang mga tataramon base sa saimong konsensya. Dai mo ako ikasupog, dai mo ako husgahan na dai nadadangog an sakuyang istorya…
Ngonyan na harayo ako sa harong, asin mayong makakapagsabi kun nuarin ako makakapuli, saimo ko pigtatao an responsabilidad kan pag ataman sa satuyang familia. Totoo, apat kitang magturugang, ika an nguhod, alagad ta ika na an solamente lalaking nawalat, kun ano man an mangyari ki Papá, ika na an masurog sa familia ta asin matao nin proteksyon o lindong sa satong mga tugang na babayi. Idagdag ko man na ngonyan ta ika nagselebrar na kan saimong ika-14 cumpleaño, asin nasa laog kan Seminaryo kan Nueva Caceres tanganing magin sarong Padi asin ipadagos an bokasyon mo, dapat mong masabutan an totoong nangyayari sa satuyang nasyon, an pigpunan kan mga kariribukan na ini. Dapat mong maaraman tanganing kun mag abot an aldaw na an kalayo o bagyo sa Manila darahon kan doros sa satong probinsiya, aram mo kun ano an dapat gibohon. 
Pedrito, gustohon ta man, dai kita makakadulag sa satuyang henerasyon na pigtakda kan Panahon na mag sakripisyo para sa katalingkasan. Nakasurat ini sa palad ko, asin sa palad mo. Sabi ngani kan mga gurang, nakasurat ini sa mga bituon sa langit! Totoo, an Camarines Sur asin Albay harayo sa Manila, alagad dai buot sabihon na kita mayo nang pakiaram sa mga nangyayari sa mga Tagalog. An sulo na nagkilyab sa Norte Luzon, marikas na nagdadakula siring sa kalayo sa kadlagan, ini posibleng maglakop sato.
Mahapot ka, ano an ugat kan mga kariribukan, sain hali an pisog nin insureksyon? Pabayai akong simbagon ta ka sa paagi kan paggiromdom sa sarong gugurang na osipon manungod sa Bulkan Mayon. 
Nakaabot sako an bareta na kan Hunyo kan presenteng taon, an Bulkan Mayon -- siya na mayong kaarog sa gayon -- nagtuga asin nagpahiling na naman kan saiyang makangirhat na isog asin hinanakit. Ay, ta kan maaraman ko ini, Pedrito, pirang banggi akong dai nakaturog, daing ontok sa pagrorosaryo! Kumusta si pagtuga ngonyan na taon? Giromdom ko, 6 anyos ako kan huring magtuga an Mayon, asin ika bago pa lang mamundag. Tanda ko, pigsalak na gayon, pagkangalas, asin takig an sakuyang namatean kan mahiling an pagputok kan Mayon. Sa banggi, mantang an kalayo o lava minakupsit asin minabulos pasiring sa saiyang bitis, dai maibitaran na mapako an saimong hiling sa Bulkan asin magngalas sa saiyang misteryo. Sa aldaw, minasunod an uran nin abo, nakakaabot sa mga manlaen-laen na barrio sato asin man sa Camarines Sur.

Ano ngani an osipon kan mga gurang? Na an Bulkan, iyo man sana si Daragang Magayon na aki kan maisog na Sultan, naghugot siya kan maaraman na piggadan kan saiyang ama an saiyang nobyo. Nagtutuga an bulkan tanganing ipagiromdom sa mga tawo an saiyang kulog nin buot asin mga hinanakit…
Yaon kita ngonyan sa krus-na-dalan, nin huli ta an hinanakit kan mga tawo, kan mga Tagalog o Indio, hararom nang marhay, sarong lugad na dai napipila. Ini an rason kaya an mga Tagalog, sa kusog, sa inspirasyon na pigtao ni Gat Andres Bonifacio na taga Tondo, piglansar an Rebolusyon laban sa gobyerno kan Agosto kan nakaaging taon. Dakol an naggisi kan saindang cedula sa Balintawak tanganing ipahiling an saindang kaanggutan sa mga Kastila. Kaya an Rebolusyon, siring sa pagtuga kan Bulkan Mayon, nagpabulos nin mainit na dugo sa manlaen-laen na probinsiya sa Filipinas…Manila, Cavite, Batangas, Laguna, Tarlac, Nueva Ecija, Bulakan, Pampanga !
Kan enot na makaabot sa satuyang rona an bareta kan mga kariribukan sa Katagalugan, arog kan mga taga Camarines Sur asin kapwa ta Albayano, sinda naanggot sa mga Tagalog. Duda sinda sa causa na ipinaglalaban kan mga ini. 
Tanda ko pa an mga tataramon na pigbutasan ni Papá asin ni Tio Silvestre mapadapit sa insureksyon. Giromdom ko, mantang pigkakarigusan ko si Jabon - an itom na kabayo na pirming nagdadara nin honra sato sa mga karera pag fiesta - asin nag-oolay an magtugang mantang pig aasikaso an saindang mga manok na pambulang, sabi kan Papá, “Anong kauragan ini? Que barbaro! Kulog nin payo an hanap kan mga Tagalog na ini, mga mayong supog! Ta sala asin malaen an piggibo ninda, hilingon mo, Silvestre, ta dai mahahaloy, ooragan sinda kan gobyerno!”
Dagdag man kan Tio Silvestre, “Saka, ano ta ngonyan pa? Magayon an benta nin abaca, asin an uma asin mga pananom na gulay marahay an ani ta mayong nag-aging bagyo…Ay, ta dai ko masabutan an mga Tagalog na ini! ” 
“Tibaad, ” sabi ni Papa, “totoo an mga orolay-olay sa Munisipyo. Ining mga Tagalog daa, buot maghade-hade sa satuyang banwaan, buot ipairarom kita sa saindang poder. Isipon mo na lang kun sinda makaabot sato… Ano an gusto ninda, ibalik kita sa panahon ni Lakandula o Sikatuna? Taon 1896 na ngonyan, modernong taon…tano, ano an buot ninda, gibohon kitang mga cimarrones del Isarog?”
Pakalihis nin pirang aldaw, sarong aga, pig-iba ako ni Papa sa sarong tiripon sa Munisipyo. Kaibahan an mga principalia asin cabezas de baranggay, nag orolay sinda, nagpahayag kan saindang pagsuporta sa Patria, España.
Si Don Custudio, ninong ko sa bunyag, pinakamayaman sa satuyang banwaan asin may pinakamakusog na benta nin abaca sa Albay, naghiras man kan saiyang opinyon. Siya nagdiskurso, sa makusog na boses nagtaram: “Naaraman mi an nangyayari sa Manila, sa mga probinsiya sa Norte Luzon. Buot kong ipaabot saindo na padagos an pagsuporta ko sa satuyang gobyerno asin sa Patria, mayong iba kundi an padangat na España. Mga tulisanes an mga Tagalog na ini! Daing utang na buot, dai tataong magsunod sa ley. Kun huna ninda manggagana sinda, nasasala sinda! May pagtubod ako na buot nindang maghade sa satuyang nasyon. Dapat dai iyan mangyari, magkaboronyog kita, suportahan ta an gobyerno tanganing dai makaabot sato an ribok, ipahiling ta an satong suporta sa gobyerno! Viva España! Viva España!”

Pag-abot kan Domingo, sa saiyang sermon, pigtukar ni Padre Mariano an problema sa Manila asin nagsabi na ipangadyi kan gabos an mga Kastila na nagadan sa ralabanan. “Dapat kitang matakot sa Mahal Na Dios” sabi kan padi, “an pagkua nin armas, an iriwal na ini, mayong marahay na idodolot satuya. Ipangadyi ta na an rebelyon sa Manila matapos na. Magsarig kita sa Kagurangnan asin sa Banal na Simbahan ta rurunuton niya an mga sala an gibo…”
Kan bangging ito, dai ko aram, dai ako makaturog. Pedrito, ngonyan na yaon ka sa seminaryo, dapat mo man mahiling na bakong gabos na padi o naka abito, tultol an gibo. Sain nagpuon an gyera? Ay, ta aram ko na Pedrito. Bago palan kita ipangaki, kan taon 1872 sa Cavite, an mga Indio na padi na sinda Gomez, Burgos asin Zamora pig garrote, pigsalaan maski mayo man na malinig, makusog na prueba laban sainda. An mga Fraile, naghihiling sa kolor nin kublit, bako sa karahayan nin puso o gawi. Hilinga baya, ano ta an mga Kastila an nagkakapot kan mga dakulang poder sa Gobyerno? Dr<pd>.</pd> Jose Rizal…tandaan mo an pangaran na iyan, asin kun mag abot an aldaw na makakua ka nin impormasyon manungod saiya, magdangog ka asin pag adalan an saiyang nagin makolor na buhay. Saro siya sa mga heroe kan rebolusyon, an saiyang buhay atang sa banwaan, an saiyang mga libro nagtao nin liwanag sa dakol na tawo.

Dapat mo man manudan an buot sabihon kan tataramon na Hustisya. Kan magputok an Rebolusyon sa Manila, dakol an pinadusahan, pigsalaan na kaibahan daa sa insureksyon.
Giromdom mo an sakuyang amigo? Si Leon, solong aki ni Don Manuel Villareal? Kakawat ko siya, kaibahan sa pagkarigos sa Butawan, kasabay na nagkakawat asin nagsasakat sa mga kahoy nin mangga asin bayabas sa Iliyan. Si Don Manuel, sarong abogado na Tagalog, naka-agom nin taga-Albay, kaya nag erok sa satong probinsiya. Herak man kan tawong ito! Saro siya sa mga enot na pigdakop asin pigsalaan. Alas dose nin banggi kan siya laugon sa saiyang mansyon. Pig aresto siya kan mga guardia civil na garo kriminal, piggapos na garo layas na orig. Pigkulong siya sa selda, ginibong incommunicado. Pinasakitan siya sa laog nin karsel. Dai siya pigtogotan na makeresibe nin bisita o maski surat sa saiyang agom o aki. Pedrito, dakol an arog saiya na pinasakitan, maski mayo man na kasalan. Huri kong bareta, pigdara siya sa Intramuros, sa Bagumbayan pigpadil…
Noveleta ! Binakayan ! Dai mo paglingawan an duwang lugar na ini. Digdi enot na naaraman kan mga Kastila an kusog kan mga rebelde. Sa lugar na ini, enot na nadaog kan mga pighahapod na “anak ng bayan” an mga Kastila. Ini man an rason kun tano an satong probinsiya nin Albay nagpadara nin 500 na tawo, tanganing labanan an grupo kan Magdalo asin Magdiwang. 
Bago ako maghali sa Albay, nagkasimbagan kami ni Papá.

Siring sa saiyang mga amigo, sa saiyang mga cumpadre sa bulangan, nagtutubod siya na mayong piggigibong maraot an mga Kastila, na dapat pa ngani kitang magpasalamat sainda ta pigtukdo sato an marahay na sibilisasyon asin an tamang relihiyon. Kaya kan sabihan niya ako na magin Voluntario, na magpalista asin mag–iba sa mga suldados kan gobyerno tanganing labanan an mga rebelde sa Cavite, sabi ko habo ko nin iriwal. An kurahaw ni Papa, “Tano, takot ka? Dai mo ako ipagpasupog sa satong komunidad. An mga aki kan sakuyang mga amigo nagpalista na, ano na lang an sasabihon ninda sako? Takot ka, ano?! Di puta, kun hoben pa ako, ipapahiling ko saimo kun pano magkapot nin badil! Itindog mo an honra, an pangaran kan satong familia!”
Ano an gigibohon ko, kontrahon an satuyang ama ? Dai ko masabi saiya na kan mga panahon na ito nagdududa na ako sa satuyang gobyerno. Paano baya kun igwang marahay na ipinaglalaban an mga Tagalog? Alagad, mayo akong maginibo, nagpalista ako asin nag-iba sa 500 na Voluntario na suminakay sa barkong Isarog pasiring sa Manila. Ini man an rason kun tano ta dai ko pigkaolay an satuyang ama bago ako maglunad sa barko. Ngonyan, garo nagbabasol ako, ta dai ako saiya nagpaaram nin tultol…dai ko aram kun ako matatawan pa nin oras na makaolay siya.

Paano ko mailaladawan saindo an makangirhat, an makamundong gyera? Mayong mga tataramon na makakapinta kan mga kasakitan kan mga suldados sa lambang kampo. Tama palan an sabi kan mga gurang, mayong gana sa iriwal, gabos daog. Sa diklom asin lipot nin banggi, sa sakuyang pagturog, nahihiling ko an mga lalawgon nin mga gadan, an iba, ka-edad mo, Pedrito, nakahigda sa daga, nagkakarigos sa sadiring dugo…
Kasabay ming nag-abot sa Cavite ang 20, 000 na mga suldados na padara kan España tanganing bawion an mga lugar o barrio na nakua kan mga rebelde. 4,000 sa irarom ni Heneral Jaramillo an maatake sa Cavite, haling Batangas; 12,000 na suldados sa irarom ni Heneral Lachambre, Marina asin Cornell, na malusob hali sa Calamba, gamit an tinampo sa Silang; asin an 4000 pa sa irarom ni Heneral Galbis, na nakabantay sa Zapote, Almansa asin Muntinglupa, nag aabang…
Sa laog nin pirang semana, pinalibutan mi an mga rebelde, mga katipunero ninda Aguinaldo asin Ricarte. Saro lang an masasabi ko sa mga katipunerong ini: maisog, daing takot, handa sindang magadan para sa ipinaglalaban. Gamit an mga sundang, pana, sibat, karet…mayong takot nindang pigsasabat an putok kan samuyang mga lanak o kanyon asin an pulbura kan Mauser na riple. An mga Kastila, garo nagtutubod na igwa sindang mga anting-anting. Haloy sindang magadan, kaipuhan badilon nin oro-otro tanganing dai na makatindog. Sain daw hali an saindang isog?
Minsan, sa sarong encuentro sa Cavite, mantang pigbabadil mi sinda, nagkukurahaw an iba, “Mga kapatid ninyo kami,” kurahaw ninda, “huwag ninyo kaming barilin!!!”
Mga tugang nindo kami, dai kami pagbadilon ! Naisip ko, ano man nanggad ta ako, sarong Indio, nakikiiwal sa kapwa ko Indio? Saro sa mge ley sa gyera iyo an pag adalan mo an saimong kalaban tanganing masusog mo an saiyang kusog asin man an saiyang kaluyahan. Nagparahapot ako, pig adalan ko an mga rebelde. Nag-abot ako sa obserbasyon na dai sinda madadaog. Malaban sinda antes na igwa pang nakatindog sainda. Saro lang an buot nindang mangyari: mapahali an mga Kastila sa Filipinas. Dai sinda mapundo antes na dai nakakaputan an pangitorogan na ini. Mayo sindang takot sa kagadanan. Dakol na an nag sakripisyo, asin dakol pa an ma sakripisyo. 
Saro sa mga prisonero, may pangaran na Miguel, an sakuyang nakaolay. Igwa siya nin tama nin bala sa bitis, asin bago pa man maidulag kan saiyang mga kasurog, nadakop mi siya. Pinasakitan siya, pig imbestigar kun ano an plano kan mga rebelde. Alagad, mayo kaming nakuang impormasyon. Sarong aldaw, kan matawan ako nin misyon na magbantay saiya, nakaulay ko siya, Pedrito. Kan makua ko an tiwala niya, kan haputon ko siya nin mga sinserong kahaputan kun ano an ipinaglalaban ninda, duman ko nasabutan an causa ninda. “Sa Filipinas,” sabi niya, “mga Fraile an naghahadi-hadi, asin mga Kastila an nagdudunong-dunungan.” Nag-adal siya sa Sto. Tomas…talagang sadit an kinaban, Pedrito. Sa hiling ko, igwang rason kun tano ta nakaolay ko an katipunerong ini. Dakol siyang pig-istorya sako, sabi niya saro sa mga nagin amigo niya sa Sto. Tomas iyo an taga Mambulao, Ambos Camarines na nagin estudyante man sa Seminario kan Nueva Caceres, an lalaki may pangaran na Jose Maria Panganiban. Nagin magkaklase sinda sa Sto. Tomas, asin an Bikolano na ini, na sarong madunong na tawo o henyo, iyo an nagtukdo ki Miguel kan totoong nangyayari sa satuyang nasyon. Nahiling man niya kun pano bilang sarong estudyante pig urihan si Panganiban kan mga propesor na Fraileng Dominikano. Si Panganiban, istorya ni Miguel, puedeng nagtubod-tubod na lang sa mga Kastila, nagin bantog na doktor o abogado, alagad an saiyang dunong Pedrito, pigdolot niya sa banwaan. An Jose Maria Panganiban na ini nagduman sa España kaibahan sa Dr<pd>.</pd> Jose Rizal, Marcelo H. Del Pilar asin iba pang mga Propagandista sa Madrid. Ano an nangyari sa taga Mambulao, Ambos Camarines na estudyanteng ini? Nagadan siya sa gutom asin helang, sa Barcelona, España, an saiyang pangitorogan iyo an mahiling an katalingkasan kan satuyang banwaan. Dakol na mga hobenes, mga intelihente, an siring kaini an pagtubod.
Kaya, pagmati ko Pedrito, an Rebolusyon madanay. Kan pigsaysay sako kan prisonerong si Miguel an saiyang mga pig-agihan bilang estudyante, katipunero asin kawal nin Bagong Republika, nahiling ko sa saiyang mata na handa siya na idolot an saiyang buhay tanganing ipangaki an bagong henerasyon nin mga Filipino. 
Alagad, halaba pa an aagihan kan mga katipunerong ini. Mala ngani ta kan mga aldaw na ito, si Heneral Emilio Aguinaldo, napapalibutan na kan mga suldados kan gobyerno. Kaipuhan ninda an gabos na tabang…kaipuhan ninda si tabang ko…
Kan mabilog na an sakuyang desisyon, dai na ako nagsayang pa nin oras. Sarong banggi, kan makakua ako nin tiempo, dara-dara ko an minasbad na gibo sa Tabaco, asin dara an Mauser na riple, pinadulag ko an prisonerong si Miguel, nagpromesa saiya na tatabangan ko siya na makabalik sa saindang kampo, asin malapag an saiyang mga kasurog.

Totoong milagroso an Mahal na Ina, Pedrito. Sa laog nin sarong semana, mayong tultol na pagkakan o tubig, sige an dalagan asin lakaw mi, may mga aldaw na baktot ko si Miguel ta dai na siya makalakaw. Alagad sa herak kan Mahal na Ina, nalapag mi an mga katipunero na nagdudulag man pasiring sa Bulakan, kaibahan an saindang mga familia…
Ngonyan, digdi sa samuyang kampo, digdi sa mga bulod, angpas asin kweba kan Biak- Na- Bato, digdi mi hahalaton an mga kalaban na Kastila. Dakol na an mga amigo ko digdi, nakakataram na ako nin sarita ninda. An gabos pagal na, mahihihiling mo sa saindang lalawgon. Alagad, gabos dai nawawaran nin paglaom na maabot an aldaw nin kapangganahan. Digdi sa kadlagan, sa kweba nin Biak-Na-Bato, kaibahan an mga aki asin agom kan mga katipunero na maabot sa 4,000, naiisip ko na bako kaming mga rebelde o tulisanes na arog kan pig-iisip kan satuyang ama. Traidor! Puñeta! Yan an sasabihon niya sako. Makulog sa buot Pedrito, alagad, aram ko na tama an sakuyang piggibo. 
Dai mo tabi ako ikasupog. Aram ko na matanos an sakuyang nagin desisyon… An pakiolay ko saimo ngonyan, pakarayon an saimong pag-adal, asin kun buot mo talagang magin padi, ipadagos mo an saimong pangitorogan. Asikasuhon mo an satuyang mga magurang, lalo na si Mama…Asikasuhon mo man si Anita asin si Carmen, tibaad man lugod sinda makaturak nin marahay na mga agom na maasikaso sainda asin mapadangat. Alagad, pakisabihan tabi sinda, bako ini an tamang panahon para mag-agom…
Ano ta kaipuhan mangyari an mga ini? Makulog, magabat sa puso na maparayo sa familia. Alagad, pagmati ko, mas makulog an mayong gibohon tanganing mabago an istorya kan satuyang nasyon. Mawot ko an karahayan kan satong familia, asin kan banwaan na namomotan; dapat siyang padangaton, siring sa pagpadangat kan sarong aki sa saiyang ina. 
Itadom mo sa isip, bako akong rebelde…Kawal ako kan Bagong Republika kan Filipinas, asin si Herenal Emilio Aguinaldo an sakuyang Presidente! 
Pedrito, sa aldaw na mabasa mo an surat na ini, dai ka tabi malingaw, magkua nin burak asin idolot sa altar kan Maheherakon na si Virgen Maria…Magpasalamat, magtindog nin sarong kandila, ta pigdangog niya an sakong pamibi…
An saimong tugang,
Samuel    
<b>ANTISIPASYON
ni</b> <i><b>Victor Dennis T. Nierva</b></i>

Igwa nin halabaon na panahon
sa pag-ultanan kan paghalat asin kan pagdatong—
arog kan mga huring aldaw kun sain
an tag-init nagiging uran.
Kun panong an tubig, haros,
nasa satong mga palad o, garo mga kristal,
minadukot sa satong mga buhok, haros—
haros sana, asin mayo pa.
<b>KALUYAHAN
ni</b> <i><b>Victor Dennis T. Nierva</b></i>

Igwa ining relasyon
sa maogmang awit na pinapatugtog
sa mapungaw na pagkaaga,
o sa pinaglalanganan na obrang
nakasabit sa lanob kan museo
na mayong man lang naghihiling.
Ini an doot
sa rupit na kahiwasan sa luwas
na nag-aatang kan sadiri
sa nag-aaging mga bitis
na minarikas—o minaontok—
sa saradit na mga bubon
kan tubig-uran na naaalang
pag an aldaw
magpahiling na.
Ini an pagkimat kan mata
sa paghadok kan duros
na minahupa
sa pag-abot kan saro pa—
katoninongan na naribaraw
kan harakhatak kan kaakian
na napasa kan hibi
kan sarong aking nakulgan
kan an sarong sanga mahulog
makalihis na itao kan panahon an saiyang edad.
Ini an laad kan aldaw
na minaretiro sa daing kasagkoran—
minataong ganan sa kadikloman
na, sa pagkatunaw
sa mga bagay,
ginigibo sindang anino na sana.
 
<b>ALULUNTI
ni</b> <i><b>Victor Dennis T. Nierva</b></i>

<i><b>An Gapo asin an mga aki ni Zebedeo
mga marhay na tao, nagsira sindang gamit an pokot—
tanganing mabuhay—sa danaw na inapod na dagat. </b></i>
Alagad an aki sa gilid kan daing sulog 
na salog nin ati asin laboy,
maraot daw siya
o igwa pang orog 
na maraot saiya?
Ta sa pagsira niya ginagamit an banwit
na sa puro an ngirhat kan sima
na enot na magkukulog sa alulunti
na maglalansi sa sadit na sira
na makukubhanan kan tarom—asin makurabkutab,
an nguso, nganga, nakatukdo sa langit,
asin ngunyan, an sima sa pag-ultanan
kan hasang asin walang mata—
kagadanan, sa sira,
duwang kagadanan sa alulunti.
Kaherakan an alulunti, romdomon
kun papanong an sadit niyang mata mahiling an tarom
kan sima kan katapusan niya,
kun pa'nong ini pinirit
sa makipot niyang nguso,
tuminalbong hanggan halanuhan
hanggan sa saiyang tulak. Kun pa'nong 
nagpiripit an kolor-rosas niyang hawak,
mahuyo sa tahaw kan lanit, asin tuninong
sa tahaw kan dakulang kaogmahan
kan aking tinataan liwat an banwit
sa laboy kan salog—
para sa ga-palad na karpa,
sarong pintakasi sa pamilya
sa payag sa irarom kan tulay.
<b>SI MAMAY…
ni</b> <i><b>Gerardo Peralta</b></i>
Si mamay kong Mayon
Nagmamamá na naman
Namumula-pula an ngudoy
Nagdudugo-dugo an liwuy
Atyan káyan makuspa ka na naman
Sa panginuron
Ata hari bayá magparamamá
Abó na ning saimong abo
Pagtugá baya na dai ka na matuga
Pundo na ning saimong bisyo
Nudi kun paghorop-horopon
Kun an saimong dai pagtuga
Senyas na kan saimong kagadanun
Hala sige na lugod Mamay kong Mayon
Pagmamá na lugod gilayon!

<u><b>TANDA NIN SANTA CRUZ \/ Sign of the Cross \/ Signum Crucis</b></u>
Sa ngaran nin Ama, asin nin Aki, patin nin Espiritu Santo. Amen.

<u><b>MINATUBOD\/ The Apostles'Creed \/ Credo</b></u>
     Minatubod ako sa Dios, Amang makakamhan, Kaggibo nin langit asin daga.  Minatubod ako ki Jesucristo, Aking Bogtong Niya, Kagurangnan ta.  Ipinangidam sa kapangyarihan nin Espiritu Santo.  Ipinangaki ni Virgen Maria, pinasakitan ni Poncio Pilato, ipinako sa cruz, nagadan, ilinobong, huminilig sa mga gadan.  Sa ikatolong aldaw nabuhay liwat, suminakat sa langit, asin nagtutukaw sa too nin Dios Amang makakamhan;  mabalik sa paghukom sa mga buhay asin mga gadan.  Minatubod ako sa Espiritu Santo, sa Banal na Simbahan na Catolico, sa paropakinabang nin mga santos, sa kapatawaran nin mga kasalan, sa pagkabuhay liwat nin mga gadan, asin sa buhay na daing kasagkoran .  Amen.

<u><b>AMA NIAMO \/ The Lord’s Prayer\/ Our Father \/ Gloria Patri</b></u>
     Ama Niamo na yaon Ka sa langit, sambahon ang ngaran Mo, mapasamuya an kahadean Mo, kuyugon an boot Mo digdi sa daga nin siring sa langit.
    An samong kakanon sa aro-aldaw itao Mo samuya ngonyan asin patawaron Mo kami kan samong mga kasalan, siring kan pagpatawad niamo sa mga nagkasala samuya.  Hare kami pabayae na madaog nin sogot , alagad agawon Mo kami sa maraot.  Amen. 

Another version:
<u><b>AMA NIAMO \/ The Lord’s Prayer \/ Our Father\/ Gloria Patri</b></u>
Ama niamo, na yaon ka sa lagñit.
Sasambahon an gñaran mo.
Dumatong logod an kahadean mo.
Guibohon an boot mo,
digdi sa daga nin siring sa lagñit.
Itao mo samo gñunian an samong kakanon sa aroaldao.
Asin ipatawad mo samo an samong magña kasalan siring na kamo nagpatawad sa magña may sala samo.
Asin dai mo kami darahon sa sugot,
kundi iligtas mo kami sa maraot

<u><b>TARA, KAGURANGNAN MARIA \/ Hail Mary \/ Ave Maria</b></u>
( Hail Mary )  Tara, Kagurangnan Maria, pano ka nin gracia.  An Kagurangnan  tang Dios yaon sa imo.  Pinaorog ka karahay sa mga babae gabos, asin orog pa karahay an sa imong Aki si Jesus.
( Holy Mary )  Santa Maria, Ina nin Diyos, kaming makasalan ipamibi mo kami ngonyan asin sa paghingagdan niamo.  Amen.

Another version:
<u><b>TARA, CAGURANGNAN MARIA \/ Hail Mary \/ Ave Maria</b></u>
Tara Cagurangnan 
María, na panó ca nin 
gracia, an Cagurangnan 
tang Dios yaon Saimo, 
pinaorog ca carahay sa 
magña babae gabos, orog 
pa carahay an simong 
mahal na Aquing si 
Jesús. 
Santa María, Iná nin 
Dios, cami an macasálan 
ipamíbí Mo cami gñonian 
sagcad sa ipaghigagdan 
niamo. Auot pa.

Another version:
<u><b>TARA, CAGURANGNAN MARIA \/ Hail Mary \/ Ave Maria</b></u>
Tara Cagurangnan Maria pano ca 
nin gracia, an Cagurangnan tan Dios 
yaon saimo; pinaorog ca carahay 
sa magna babaye gabos, asin orog 
pa carahay an saimong mahal na 
Aquing si Jesus. 
Santa Maria, Ina nin Dios, cami an 
macasalan, ipambi mo cami gnonian 
asin sa paghignagdan niamo. Auot pa.
<u><b>PAG-OMAWON \/ Glory Be \/ Gloria Patri</b></u>
     Pag-omawon an Ama, asin an Aki, patin an Espiritu Santo:  siring kan pag-omaw sa kaenot-enote pang gayo sagkod pa naman ngonyan magkagurang man.  Amen.
<u><b>TARA, SANTA MARIANG REINA  \/ Hail Holy Queen \/ Salve Regina</b></u>
     Tara, Santa Mariang Reina, Ina nin pagkaherak.  Tara kabuhayan, kahamisan asin pinanarigan niamo.  Ika an inaarang niamo na mga isinobol na mga aki ni Eva.  Ika an inaagagha niamo na pinagbabakho asin nananangis digdi sa dagang pinanangisan.  Kaya, Parasorog niamo, lilingya kami kan mga mata mong maheherakon.  Asin pakatapos kaining pagsobol samuya, ipakita mo samo an saimong mahal na Aking si Jesus.  O Maheherakon !  O Maugayon !  O Mahamison na Birhen Maria.
     Ipamibi mo kami, O Mahal na Ina nin Dios.
     Tanganing papagkanigoon kaming magkamit kan mga panuga ni Kristo.

<u><b>MAMIBI KITA  \/ Let Us Pray</b></u>
O Dios, an saimong Bogtong na Aki, huli kan saiyang pagkanitawo, pagkagadan asin pagkabuhay liwat, binalukat para samo an balos na iyo an buhay na daing kasagkoran: nagngangayo-ngayo kami saimo, na itogot Mo na huli sa paghorop-horop niamo kan mga misteryo kan kamahal-mahaleng Rosaryo nin mamurawayon  na Birhen Maria, masunod lugod niamo an saindang mga katokdoan asin makamtan niamo an saindang kapanugaan.  Huli man sana ki Jesu-Kristo na samong Kagurangnan.  Amen.

<u><b>MISTERIO SA SANTO ROSARIO \/ The Mysteries of the Holy Rosary</b></u>

<u><b>MGA MISTERIONG MAOGMAHON  \/  The Joyful Mysteries</b></u>
     1.  Pagbareta kan Anghel ki Maria 
     2.  Pagsongko ni Maria
     3.  Si Jesus Namundag sa Belen
     4.  Pagdolot ni Maria ki Jesus sa Templo
     5.  Pagkakua ki Jesus sa Templo
<u><b>MGA MISTERIO NIN LIWANAG \/ The Luminous Mysteries</b></u>
     1.  An Pagbonyag ki Jesus
     2.  An Kasal sa Cana
     3.  An Pagrokyaw kan Kahadean nin Dios
     4.  An Transfigurasyon
     5.  An Pagtogdas kan Eucharistia
<u><b>MGA MISTERIONG MAMUNDOON \/ The Sorrowful Mysteries</b></u>
     1.  Si Jesus Namibi sa Getsemani
     2.  Si Jesus Pinaghampak kan mga Soldados
     3.  Si Jesus Kinoronahan nin Tonok.
     4.  Pinasan ni Jesus an Krus pa-Calvario.
     5.  Si Jesus Ipinako asin Nagadan sa Krus
<u><b>MGA MISTERIONG MAMURAWAYON \/ The Glorious Mysteries</b></u>
     1.  Si Jesus Nabuhay Liwat
     2.  Si Jesus Suminakat sa Langit 
     3.  An Espiritu Santo Naghilig sa mga Apostoles
     4.  Si Maria Santisima Isinakat sa Langit
     5.  Si Maria Santisima Kinoronahan na Reina nin Langit asin Daga

Si Tsang Isang na biyong nagruruluwas ang litid sa hog tt kaanggutan. Kan nadangog ini ni Tutang, natakot siya manganga kula para magsimbag. Alagad bago pa man iyi makataram, may nagruluwas na mga havop na dai niya tulcs masambit kung ano. Kan nahiling dakol mga bitis asin an kolor
na itom, ang iba, kolor kape, nagbukas an nguso niya asi^ makurahaw kula nin, "Mga huto!" alagad an nagluwas si
ngimot niya 	
"Mga kutu! Kusung dukulu king mgau kutu! (Mga kuto! Kaing dakula kong mga kuto!)    ,

Saro sa mga kuto, si Tudos, su minim bag saiya. "Punu duu ku magugung kusung dukulu mu? Crug ku mun sumuyu, svirung kutu." (Pano dai ka magiging kasing dakula mi? arog ka man samuya, sarong kuto."

"Hu?"    (Ha?)

"Duu, duu lutuu unu. Nungunguturugun lung uku." (Dai, dai totoo ini.   Nangangalurugan lang ako.)
nuni

'Tutuu unu. Nungyuru mun gururuy ung gustu mu huluy ig nungyuru—ung mugung kutu." (Totoo ini. Nangyari man giraray ang gusto mong haloy nang mangyari—ang maging kuto.) ang sabi ni Tudos.

"Huy, musku nuurun, duu ku gustung mugung kutu. Kudukul mun lung luiyup, kutu pu? (Hou! Maski nuarin, dai ko gustong maging kuto.   Kadakol man lang hayop, kuto pa?)

Desidido talagang paliwanagan si Tutang kang kutong kaulay niya, "Duu ku nu mngnugur Sumubu kung kununu-nunuun mung kutu nu uku lung ung tuu nu nugmumukulug su mgu kutu kung kuyu duu ku nunggud nugpuhungutti ku nunung mu musku nuurun/' (Dai ka na magnigar. Sinobi kang kanunu-nunuan mi na ika lang ang taong nagmakulog sa mga kuto kun kaya dai ka nanggad nagpabinguto ki nanang mo maski nuarin 1

"Uyu, duu uku nugpuhungutu musku nurun tu hubu ku. puru duu gustung subuhun, gustu ku nung mugung kutu*" (Ivo, dai ako nagpahinguto maski nuarin ta habu ko. Pero dai gusting sabihon, gusto ko nang maging kuto.)

Suminimbag sa naman si Tudos nin "Suru».Kutu ku nu. [)uu kunu mububuluk su pug kutuu. Wuns u kutu us ulwuys u kutu."

<i><b> (Sort... </b></i> Kuto ka na. Dai ka na mababalik sa pagkntoo. Once a kuto is always a kuto.)

"Nukukumuhuruk uku suumu. Tubungun mu ukung mukubuluk sa pugugung tuu." (Nakikimaherak ako saimo. Tabangan mo akong makabalik sa pagiging tao.)

"Muyu ku nung mugugunubu." (Mayo ka nang magiginibo)

Makikimahcrak pa kuta si tutang kang biglang may tumulod o tuminama saiya asin siya timinaltaL

"Uy. Nuglulunug! Uy! Uy!" (Ay, naglilinog! Ay! Ay!) Tungu! Unung nuglulunug? Naululunug.„ NugnikugUW su Nunung mu!" (Tanga! Anong naglilinog? Naglilinog... Nagkakagaw st Nanang mo!) ang pagkulyab na nasabi ni Tudos.

"Unu? Nyuun kutu su ... puyu nu nunung? (Ano? Nyaun kita sa ... payo ni Nanang?)

"Uhu! Muyu ku nung nuigugunubu kundu mugdulug, mugkutupus, mugdulugun suku mugpuluhus. U, u, unu nu numun! Duiug nu! (Uho! Mayo ka nang magiginibo kundi magdulag, magkutipas, magdalagan saka magpalahos. O, o, uni na naman! Dulag na!)

Palibhasa namamaguhan pa man si Tutang sa pagkakuto niya, bago pa siya makadalagan. nakagaw na siya ni Tsang Isang. Resulta kani, nakalaog si Tutang sa kuko kan ina. Pagka-kaaga, namati ni Tsang Isang na may nakasulat sa kuko niya.
kagaw" ta abang gatol kang payo niya, dai pa nanggad stya nagpapahinguto. Nin huli kaini, si duwa o tulo niyang kuto naging apal o limang dosena na.

Sarong aldaw sa eskwelahan, nahiling niyang nag-oorompyang ang iba niyang kaklase ta makawat nin aragawan nin boys (base). Nagrani si Tulang asin nagsabing, "Mabali man daw ako/'

"Dai pwede\/' sabi ni Lily.

"Sigcna. Marikas man ako magdalagan. Gusto mo, kasurog mo na lang ako/'

"Dai ngani pwedc la ika kutuhon. Maulakitan mo pa kami," ang rason ni Lily.

"Dai ngani pwcde ta ika kutuhon. Maulakitan mo pa kami/' ang rason ni lily.

"Di dai! Ulay mo man kun siisay ka na. Sakang ka man ngani, Sakang! bansag ni Tulang.

"Ano man kung sakang? Dai ko man kasalan maging sakang, Pero ang mga kuto mo, kasalan mo." dipcnsa man ni Lily sa sadirL Simbngon man ni Tutang nin "Kaya ka na lang garo bauu karikas magdalagan ta sakang ka-"

Nasurang si Lily asin sa sobrang kasuyaan nirabnot kani ang buliok ni Tutang asin ginunitan. Alagad pagliiling niya sa kamol niya, nagraralakaw nang mga kuto. Mayong naginibo si Lily kundi butasan ang buhok ni Tutang. Xagparangisi nin kusog si Tutang asin nagkurahaiv pa ini sa nagkukutipas na si Lily nin "Nahiling mo na van. May pakinabang palan ang mga kuto ko\/'

Maduman pa kuta sa ibang grupo si Tutang para makikawat kang nagbagting na ang kampana na nag-aapod sa mga eskwela para maglaog na sa mga klasc ninda. Paglaog ni Tulang sa klase niya, diretso siya sa tukawan.  Pagtukaw niya,
^nsa niya na bako sana ang kataid niya sa wala asin sa tuo, paski ang nasa likod asin sa atubangan niya, nagpaultan nin yrong tukawan, makarayo-rayo lang saiya. Imbes na magbago na dahil sa nangyari, nagpadagos man giraray dai magpahinguto Tutang.

Nag-agi pa ang panahon, nagdara-dakula naman si Tulang. Asin ang mga kuto niya, padagos na nag-iristar sa buhok niya. Sag-iirina sana ini kun nagkakagaradan nin huli sa kagurangan. Asin ang iba, nagkakahurulog na sana.

Sarong hapon nawalat siya sa harong habang ang ama niya nasa bukid asin ang ina niya nasa bingohan, naisipan nivang tnagpaduros-duros sa luwas. Pagkaagi nin sarong oras na papiri-prcsko asin dai na nag-aabot ang magurang, nababangkag ru kahahalat si Tulang, "Imbes na hinahalat-halat ko si tatang asin si nanang, maray pang magpasyar-pasyar nuina ako\/' ang sabi ni Tutang sa sadirL

Nakakapirang lakad pa sana siya kang may matungtungan siyang kung ano asin ini napusi. Kang nagduko siya para aramon kun anong natungtungan niya, biglang may nag-alisngaw na maranggis. Sa sobrang ranggis, nadtsmayo si Tutang. Harahalabang oras bago siya binalikan nin malay. Pirong pa ang mata niya kan madangog niya ang boses ni Tsang Isang na naghahanap saiya.

"Restituta! nasain na naman daw si Restituta. Rcstituta!" Ibinuklat ni Tutang ang mata niya. Naobscrbahan niyang garong kadulaon ang kapa libutan niya,

"Rcstituta! Sinabi nang dai maghali, luminayas man Siraray." Asin nagngurob-ngurob pa ining "Pag nahiling ta ka sana ta kukuruniton ta ka nanggad sa singit/'

Ang kinakangalas ni Tutang iyo kun tano garo sobrang kusog kang boses ni Nanang niya na garo nasa atubangan niya .ang pcro mayo man siyang nahihiling.  Saro pang narisa niya iyo ang kadakol na haralabang itom na bagay sa palibot niya. Restituta!   Dai ka talaga maluwas?"   Nagkurahaw na naman
 
 

<b>AN PAGKAMOOT DAING SUKOL</b>

<b>AKTO I</b> <i><b>Primero Eksena</b></i>

(Hapon, mga a las singko na. Sa tinampo naglaiakaw an duwang babayi, an saro marikas maglakaw asin an saro nasa hurihan.)

Tiang Silay      : Madi! Tabi baya. Masain ka?
Hang Mameng: Oy madi! Dai mo naisihan? Mangangaki na
naman baga si Onding?
Tiang Silay      : Ano? Si Onding ni Biryo? Ikapira na iyan^
Bakong kinsc na an mga aki kaiyan?

Tiang Mameng: lyongani! Ika dyesyseysna iyankonmabuhay.
Tiang Silay      : Dios ko! Madi, parayo sa kalag garo na mga
... inda! (Tinakopan si nguso asin nagngingisi.) Ma rasa pa si Biryo dai na nagpondo. (Paka-lihis nin kadikit) O saka, masain ka baya?
Tiang Mameng: Ta maduman ngani- Hamos na.
Tiang Silay      : O sige logod.
(Padagos an saindang pagistoryahan asin paglakaw pasiring sa harong ni Biryo. Sa tongod kan harong may tolong babayi na nagoorolay.)
i'asya	: Shh! Sabi nang dai magparariribok! (Medyo
anggot an pagtaram.)
GIo	: (Nagngingisi) Siisay baya Tiang Pas an dai ma-
pangisi kan duwang ini na sabay magogbon! (Garong nasosopog) Bako daw na makasoso-pog? (Maghaharalakhakan)
pasya	: Ano, ayam? Grasya iyan. Hulog nin langit
Yoli	Saro na naman na pakakanon ngantig!
pasya	: Anong reklamo nindo? Kon may ipapakakan
man? Kon mayo di pasensiya.
do	: Dipisil iyan, Tiang Pas. Kaipuhan papalanohon
* an pagpamilya.
Yoli	- Iyan! (Sa paguyon ki GIo) Bakong basta tira.
(Mangirisi na naman. Digdi nagabot an duwang gurang na si Tiang Silay asin Tiang Mameng.)
Tiang Mameng: Ano kamong mga daraga ta yaon? Nangaki na?
GIo	: (Makua kan kamot ni Tiang Mameng asin ni
Tiang Silay.) Bisa po. Dai pa pf> gayud. Kundi si sarong partera medyo hori na nagabot.
Tiang Silay      : Taano ta duw£? Masakit?
Pasya	: Duwa baga Madi an nangangaki!
Tiang Mameng: Duwa? (Si GIo asin si Yoli mangirisi.)
Yoli	: Sabay po gayod si Tia Onding saka si Senda.
liang Silay      : Si magbiyenan?
Pasya	: lyo, Madi, (Ngalas) O ... (Ominonlok ta may
naguuhang aki sa sarong kuwarto) ... iyo na gayod! (Madalagan palaog.)
GIo	: Si Tia Onding ano, Yoli? (Sa sarong kwarto
sa wala sarong naguuha na naman an mada-dangog.)
Yoli	; Ki Senda na! (Madalagan palaog)
(Mariribok an katawuhan sa laog kan harong. Dai mahaloy si Biryo maluwas sa balkon. Malukaw sa sarong gilid nagiisip, Maogma



























 
An lalawgon. An paguha kan mga ornbof nadadangog niya.)
Anong tawuha, Manoy?
(Kinitingan niya sa bagong abot.) LalakL (Maogma an lalawgon.)
(Luway-luway an pagtaram) Nakadiyesyseys na ika, Manoy Kulang pa? (Si Biryo mangisi sana) Tama na. Hcrak man ki Manay (lyo an biglang pagluwas ni <i><b>\\M\\O</b></i> n,i biyong nagluliikso sa  kaogmahan.)
lay! Itay ... lalaki an aki ko! Lalaki, Tay! May
makuapo ka na, Ilay? (Sa kaogmahan dai ma-h
kalaram si Biryo. Kinapotan na sana niya an
abaga ni Lario. NagngaMs si I.ariosa ipinahiling
kan ami, alagad kan mav naguha sa sarong
kuwarto sa to6 naintindihan niva asin
luminiwanag si saiyang lalawgon.) Si .~ si
Inay?	
Enhorabuena, Lario! (Singil ni Tinoy)
(Nabigla ta dai niya nahiling si amaon) Pay Tmong, dai taka nahiling. (Dagos siya nagbisa)
Pareho kamo tatay ni tatay mo palan!
lyo po, (Hiniling si una.) Maduman po ako ta nagaapad si Scnda. (Madalagan palaog)
Garo palan kamo digdi molino, Manoy. (Nagbi-birik an kamot) Sanang an minaluwas aking pakakanon, Kim sa bagay, chibugan na naman ini.
Ika sana puro kakanon an naiisipan Hilingon mo, ako daing dakol na ptghahanap sa buhay An mga aki ko an kaogmahan ko. Si Lario orog nang nakakatabang ngonvan na may agom na. Sindang mga lalaki katarabang ko sa oma. Iyan mga daraga nagtitinda; an tolong darakula na sa parlor nagkokorong saka nagtatahi. Ano pa?
An sabi ni Lario masarosadiri na man daa sinda.
Sicmpre ta may pamilya na. Maski ngani, Nanay pa giraray an hanap. Mabalyo na mananggid sinda sa Maiaguico tangani daang ikabogtak niya si mga inadalan niya sa agri-cultura.
Maboboot an mga ki mo, Manoy Iyan gayod si Tcssie balediktoryan na naman daa.
lyo daa.
Halat (a hilingon ko man an magirina. O, uya an kadikit na ambag ko saimo. (Tatawan nin kuwarta si Biryo asin malaog sa harong.)
Dios mabalos, Biryo.
(Pakahalo ni Tinong maarabot an mga kataraid. Sarabay an pagtataram.)
Aldaw! O, si Biryo palan.
Kumosta an magirina, Padi?
Dakulang grasya daa iiti saimo, Biryo.
Salamat naman saindo.
Puwedc kaming maglaog, Padi?
lyo, iyo ... Madi ... dagos kamo. (Maralaog an mga babayi)
(PasJkat asin sinusuntok si Biryo)
Matibay na lalaki! Primera ka man, ano Biryo?
: Dai bale ta inahigos man! An sabi kan Diyos

panoon an kinaban nin kaburakan asin kagin, hawahan ta ako an bahala saindo! Bako, Biryo?
Iyo, PadL (NagsusurubAhan an mga lalakj* Mariribok sinda.)


<b>AKTO II</b> <i><b>Primcrotig Ekstna</b></i>

(Pagkabukas kan telon mahihiling si Biryo asin si Onding na tinatapos an saindang pangadye pakamata p^gkaaga. Pagkatapos...)
Mayo na kitang bagas. Tulos?
Maduwang scmana sana baga an sarong sako. (Dai na nagsimhag si Biryo. Inabro an bintana, asin nangalagkalag. Si Onding nagbuhat man asin nagsas£ray kan kama. Pagtaod-taod...) Ano palan an nangyari duman sa miting sa Center?
(Buminirik asin hiniling an agon*) Ah, oho palan, Bweno, manlacnlacn.
Para ano daa itong miting? Anong pinago-rolayan?
Kadakul. Marayrahay man. (Pigiisip an pag-taram) May mga bagong paagi na i tin a 6 sa pagpapaontook kan pagbad6s.
Paontok (Dai makapaniwala) Taano?
Nagpaparadakol na daa an tawo sa kinaban. Nin huli kaini magkakagurutom an tawo sa kadakulan.

: Anong katontohan iyan? Pinapano ngani kan Mahal na Diyos ngonian iinaan pa. (Biyong naglalagapak an mga olonan) Sabi baga dipisil na nagani daa magpano dahil sa pigsasabing free sex.
an tinao kan Family Planning. Basta daa in6mon ini. Gabos duman Una wan. May sine pang ipinahiling.
: Aram ko iyan mga tabletas na iyan. Si Mrs<pd>.</pd> Esguerra nagparainom - hilinga ta pi nag-aawasan na naman. Duwa na baga daraha sa Ospital. Hoy Biryo, Grabe si dugo. (Paka-pagisip nin pirang minuto) Gusto mo akong maginom kaiyan? Gusto mo akong magadan?
Anong mga hapot iyan „. (medyo naanggot)
Ay, ano? Taano ta nagdara kakaiyan digdi?
Sinabi ko lang si pinagorolayan ta naghapot
ka.
(Makusog na an boses) Siisay pang iba an papainomon mo? Huh? (May nagtotoktok sa puerla)
Siisay?
Ako po, Itay ... Inay. O, anong sibot? Amay ka baga. (Hadit an lalawgon. Dai makatararn) Ltfklb na ano ka?
(Pakapaghalon nin pcrang beses) Mayo po si Senda asin an magna aki.
Nagdigdi kasuhapon. An sabi inauli ngona daa kamo sa Tabaco sagkud ika daa naghahalat

  duman sa Pantranco. (Nagngalas siya) gusto mong sabihon dai ika nakaisi na 5 Rosenda mapa-Tabaco?
: Dai po, Inay. Nagiwal kami kan sarong banggj : Huh?
: Dai man baga siring na puntilyosa si Senda.
; May dakulang dahilan siempre. Primcro ini, Urio?
: Mga gurorang na kamo. Ano ta dai nindo mansolbenn an saindong problema? (Dai nakakataram si Urio. Nakatukaw sa bangkito. Mamundo an lalawgon.)
: Ano baya?
: Pagagi ko po sa Family Planning kasusaro, pinahapil po ako na Boboy na yaon duman sa laog. Si Doktor nageeksplikar sa mga tiripon duman kan karahayan kan man* lacnlaen na bolong manonongod sa pagdki (Kaghilingan si Biryo asin si Onding.)
: Anong sabi?
: Dakol po. Manonongod kan pagpaontok sa babayc asin sa lalaki lalo na an vasectomy
: Kaya ka biniyaan ni Rosenda. Bakong an luwas mo kaiyan tabi sa kalag dayo?
: Si Inay man. Dinerecho ako.	,
: Bakong iyo iyan an kaipuhan mo? DircchO1 Hon ta garo kulang sa pagkasabot Biryo ... Ho! (Mahiling sa luwas natatakot.) Makusogon an doros. May bagyo na naman.
: Dai man iyan. Sirahan la sana an mga ben* tan-V (Sisirahan niya,)
: (Binuksan si radio sa lamesa. Pagkatapos...) Grabe Itay! Bigla. Naguuran-uran pa sana kasobagong aga. \gonian Typhoon Signal number 4 daa. (An ginibo ni Biryo sinirahan an mga bentana. Pagkatapos nagdalagan asin nagparakurahaw)
: Dali-dali kamo! Ano na? An mga tinanomJ
Molo! Molo! Mado! Molo „.
An mga masetas. Morning! Weny! (Dai maha-
loy si Biryo malaog dara an martilyo kaiba si Molo na may da rang kahoy.)
Biryo	: (Pinapatangilan ki Molo an bentana.) Diyan
... bogtakan na. (Tapus minamartilyo, ninda an tangtl. Pasiring naman sinda sa sarong parte kan harong.) Bako ... pabalagbagon mo... niyan. (Popokpokon naman ninda tanganing masarig. Grabe na an doros. Nahiling niya an akasiya na medyo tagilid sa harong.) Delikado an akasiya! Kun madagos an pagtumba tapos na harong.
Molo	: Potolon ta na, Itay?
Biryo	: Dai matatapos. An mga sanga na sana. Diyan
ka saibong, digdi man ako. Iyo? (Nagsakat sa kahoy si Biryo)
Molo	: Iyo po.
(Padagos an pagputol ninda kan mga sanga kan akasya. Dai mahaloy... )
3iryo	: (Nagkukurahaw) Ayyyyyyyyyy!
(Nahulog sa daga.)
Molo	: Itaaaaaany! (Dagos si lukso. Pagkadangog kan
ibang mga aki dagos man si daralaghan.) "Na ano ka Itay?" "Taano Molo?' "Itaaaaay!"
Urio	: Itav ko! (Iliniling an gadan ng ama.) Dai, dai
     dai kamo magkapot ». na kuryente si Itay
                 .. gaiton man kamo kon kapotan nindo (Makusogon an doros.) Daing ibang maginibo si mga aki kundi maghibi.) Si                  Itay, Inay
Onding	: (Nagdadatagan) Biryooooo! Marasa ka pai
Biryoooo! Paano kami? ... Biryo!


kurtina *•*


<i><b>Ikadnwang Eksena</b></i>


(Sa natad si Onding naglilimpiya kan bagas. Si I-ario nagma* masid sa ibabaw kan lubang.)

Onding	: (Dai mahaloy) Siyempre, an gabos na nang-
yayari sa kinaban may kahulogan. Arog baka kan pagkagadan ni Tatay mo na iyo si pagoli ni Scnda, bako? An ano man daa may kabalosan. (Nahulog an lata na may kadikit na paroy ta tinogdonan kan manok) Sssu sssuu H
Lario	: An gusto mong sabihon Nanay an pagkagadan
ni <i>Inlay</i> may kahulugan para sa sato?
Onding	: lyo nanggad. An gabos na nangyayari sa
bubay naito may kahulugan, sadit o dakula. Kami ni Itay mo nagpoon sa mayo. Ni kuron samo dai. Naghigos kami tanganing makapa-tugdok nin maray asin makusog na pagbuhay-buhay. Iyo na ngani kamo. An samong paglaom iyo na kamo m-in maging makusog. (Yaon na naman an manok) Sssu ... Ssssuu Ngonyan na dai na si Itay mo, ika na an salida niya, l-ario. Sa duwang harong ika an kasarigan, I^rio. (Hiniling nin makaluludok si Lario.) Hain si Scnda? (Nagtahop na naman.) fjfio	: Sa harong ... naglalaba, Inay
Riding	: Mahigos si Scnda, Maray na tawo. Areglado
an harong mo. Maray ma gal a man sa mga aki. Kundi iyan payo mo sana an pangol. (Ibinaba an nigo) Ano ta nagpapnrndangog ka kan katarantaduhan divan? Iyan nga bagong ideya na napupurot mo kon sain-sain iyo an nagpaparibong kan payo mo.
Ljrio	: Doktor, Inay, an nagsabi ... doktor!
Onding	: Ani kon siisay pa siya- Bakong gabus na bago
tama asin bakong gabos na luma sala.
lario	: E, pano palan?
Onding	: An istorya kan pagkabuhay ... an oksperiyen-
siya nin panahon iyo an makakatao nin pruwebas.
lario	: Iyo! (Luminiwanag si lalawgon) Hilinga an
sineng "Soylent Green" ta makangorongirhat an ekspiriyensiya duman.
Onding	: An sine pweding magpamoktat pcro bakong
bilog na katotohanan. Guroguranong imahi-nasyon an ibinobogtak sa sine tanganing hili¬ngon kan tawo asin an pobreng tawo nanini-wala! (Daing ontok an pagtahop.)
Lario	: (Nakobhanan) An base kan imahinasiyon kato-
tohanan!
Onding	: Pwede man, pwede man sobra. Ipamogtak
tang totoo, siisay makasabi na iyan totoong totoo? Kun baga man, pagadalan nin marhay bakong magrasag ta miling iyo an sabi kan iba. Dai gabos na sabi kan iba maray sa saimo. (Nagpalis nin bagong bagas na lilimpiyahan.)
Urio	: Inay, dai mo naiintindihan. Bakong satong ka-
ranayan sana an isipon ta. An Bikol daa an











pinakadakol na tawo. Maabot an panahon n* panong tawo an kabukidan asin kadagatan nj iyan. Magstsirikyadan sa kadakulan an katauhan ... garo mga tanga „. garo mga hayop      garo.
v.

Maray an minatingkalag sa banwa na iyong tamang pagdulutan nin pagkamoot sunod a Diyos. Alagad, (Maatubang si katawuhan) ^ tanos na pagisip an enot na dapat kamootan an sadiri, asin kon husto na an pagkaihtindi sa sadiri, an masunod an komotan iyo an ibang tawo o an kapwa, asin man an masunod kaiyan an banwa. Primero an sadit, hasta magdadakula an langtad nin pagkamoot asin mimimotan. Ika, Lario, dakulang mga bagay an nasa isip mo .» puwede mo iyan maabot kon tabangan mo ngona an sadiri mo.
Aram ko an piggigibo ko.
Huh! Anong nangyari? Binayaan ka kan agom mo. Pasalamat ka ki Itay mo ta nagbalik si Scnda kan nadangog an aksidente. Ano ta naghali si Senda? Dahil natakot kan ginibo mo. Tibaad kon ano pa an ipap 11 to) mo, bako? An kaipuhan Hilario kontro) .„ pogolan mo an sadiri mo suing sa pagkontrol mo kan pagkakan mo tanganing dai magdakula an tulak mo, (Tuminindog siya na nakapamiadan) Napreprenohan ngani an aulo an tawo pa daw na maypagisip asin poder na magkontrol kan sadiri?

Iba iyan, Inay- Dai mo ako naiintindihan. Su* anoy an mga ideya mo, Kaipuhan an moderno man.
Aber! (Nakabuka an duwang kamot) Ano an moderno sa pagkamimootan? Asin ano man an luma? Sabihan daw. (Malakaw past ring & mga tawo) Mga pangluwas na seremonyas totoo nagbabago pero an mismong gawe-gawe nin balakid na pagkamoot daing bago daing luma. (Bog! Nagkahurulog an mga planggana asim plato sa kusina. Madalagan paitaas si Onding na nagkukuriihaw "su ... su ... (Mahale na si Lario)



<b>AKTO II</b> <i><b>Primerong Eksena</b></i>

(Si Hilario mahihiling na nagtatanom. Nagtutubo na an saiyang mga mais. Alagad garo matabang an panlalawgon. Firmeng naghahakay.)

Senda	: (Nagdadalagan maogmahon. Pagtungod sa
agom ominontok alagad garong nasosospog na magsabi.) I-ario, aram mo, may sasabihon ako sa imo. Lario, nadangdg mo ako?
Lario	: Ano iyan? (Medyo matabang na pakiatubang
sa agom.)
Senda	; Lario, dai gayod nagaser si pagpavasectomy
mo.
Lario	: Anong pigsasabi mo? (Aburido)
Senda	: Nagbabados ako. Ngonyan ko sana naseguro.
Lario	: (Nagtindog padale) Ano? Anong sabi mo?
Senda	: Palso an Doctor Cruz na iyan. Nagbabados
ako.
Lario	: (Kinapotan an takyag ni Senda) Linoloko mo
ako ano?
Senda	: Aykooo! Lario, luway-luway sana. Totoo an
sabi ko. Masambulan na.

Urio: Nagpahiling ka na sa midwife? (Maogmahc*siya)
Senda	: Iyo na ngani, ngonian pa sana.
Lario	: (Kinogos an agom) Senda, patawaron mo ako.
Nadara ako kan labi-labiang pagtios la path man kan pagdalupig ninda Inay saka itong $i Tay na paramas kitang mga aki dai magkagurolom.


<i>Ikadutvang Eksena</i>

(Si Senda nagbahanig* Si David asin Tessie naglilimpjya kan karagomoy. An aking si Minda mapungaw na nagsosopsop kan saiyang mga muro miyentras an aking sadit nagtuturog sa duyan)

Makusog ang uran sa luwas. Dai mahaloy nagabot si Urio. Dakul an dara! Ibonogsak an magabat na pasan pagabot sa mgay hagyan. Nagsarabal si mga aki. Maoogma sinda.

Urio	: Phew! Matubigon sa  kababAn.  Inatong si
chinelas ko.

Senda	: Bid, tawan daw Nonoy si tuwalya ki Itay mo.
(Sa agom) Si mga lukban Urio dai nagka-hurulog?
Urio	; Uroya ngani sa sako si iba. Nakapabakal man
akong seguro tolong dosena.
Senda	: (Nagbuhat la ikinoang bubolsan si Urio) Dai
na gayod inapondo an uran. Dai na ako nakakapanlaba.
Urio	: (Nagpahid kan likod) Tapos an tarok. (Masang-
leng kami.seta) Tapos man kite. GurogurAno pa an sa niyog-pamakal sanang asin saka tuyo. Dai man makabunga ta binabagyo parati. Kanogon pa si mais, Tinubig na naman
\lga aki	: (Sarabay) Ay! Si mais ko, Itay?
lario	: Iyo — nalantupan kan baha.
Senda	: PapAnon? Dios ko. Dai nang katapusan an
pagtios ta. (Pighiling an agom) Kun sabagay may lima na akong banig asin magkapitong basket. Puwede man makatabang iyan.
Lario
(Kinarga si Minda na daing onlok na sunod-sunod sa a ma.) Iyo man. May dara ngani akong karagomoy. An hadit ko sana Senda an pagbayad kan hasok ta iyan na mais saka paroy. Dai man makasabi sa Masagana na dai magbayad ta tinubig. (Tuminukaw sa may puwerta pinagmamasdan an agom na sibot sa kusina. Dai mahaloy maghibi an aki sa duyan)
Senda	: Koa daw ngona Tessie iyan ngoh6d mo. (Kinoa
asin ibinayle. Mahihiling si Senda na nadadarang inirindalan ki Urio) O, pagpainit na kaining ginatan. Masapdg palan an linsa sa sa kabSban. (Inatubang si Urio pagkatapus na matawan an gabos nin platito.) Kolibat ko Urio nagdigdi si Sario kaiba si Aling Vasyon na naghahanap nin mga gustong magaatten¬dant sa pribadong ospital sa Manila. An sabi ko dumuman siya sa barrio Azucena ta dakol an daraga duman. Pero ngonyan suminabong sa isip ko kan sinasabi mo an kautangan ta sa Masagana na ano daw kon umiba akong maski duwang bulan sana tanganig maka-bayad kita. (Dai nakagirong si Urio)
Urio	: Ano?
Senda	: Dai ko uyon Urio pero daing ibang paagi
tangani kita makabayad. Magpaparabayad sana kitang interes.
Urio
Bako daw na kabuwisitan ini na an babaye an malayas?

<b>PAGBALIK SA ESTANCIA</b>

May mga agang arog kaini.
nagoran kasobanggi,
kaya an awot dumogon, nangingintab an mga dahon.
orgulyoso an mga bayong,
asin an paras
namamarong, namamarong ki kinuromos na dahon nin kahei - o Union?

may mga agang arog kaini, arog kaining sakong pagpuli, garo baga harayong tarahade
na pamukaw ni 'may asin ni 'pay kaidto, kaidtong ako aki.

may mga agang arog kaini, naghuhuruhinghing — ako baga rupupuling?

Naghahaldat an mala
sa kakaaninaw kan dating dalan.
naggagabat an daghan
asin mga bitis
pagrani sa - poon kan hagis?

dati akong kakawat
kan saiyang mga sanga,
aram na aram ko kung sacn mapulahon an bunga.

ay nagdudusong lalo an sakuyang mata.

duman sa sakong pighalcan, inadal ko ki pirang bulan
ining nasa pusong dalan.
habo ko kaya na mawara
an sakong aabutan sa saindang paglakaw«lakaw
sa sakuyang daghan. mawot kong pumulmg kapandok ka pan aga, kan mga agang arog kaini, nagpopoon *n diwit kan saiyang paghuni —

mapalati na si 'pay naggagaro-garo si 'may -

inadal ko an mga ini giraray.
tinukal an mansanas ki tambis,
nagpatuod gilayon magbitis,
nilinig an taltnga,
pigturuan an mata.
hanggang airport, pigbaklay pa
ining lumang dalan;
linakaw paduman-pabuwelta,
paduman-pabuwelta
an sakuyang daghan,

oni na an kudal na sungsong,
an lumang harong,
an dating tarangkahan
kan sakong burubangging pangatorogan —

mapution na an buhok ni 'may?' burungi na si 'pay!

nagoolok-olok na garo bagang nasusupog,
pahid ki pahid kan kamot sa sAlot;
hale pa daa sinda sa dapog.
napula ako - gusto pang mabongog -
haroromon na an saindang mga tingog?

"an sleyts, kumusU?" "mapution ka na."

'male ko, naghahaldat an samong mga mata;

Senda	: (Karokarga na si Jessie) Bako man nganing
pagtayas ta matrabaho. Naghahadit ka <jj bako daw na oportunidad na ini? Sain man kita makua. Dai ta daing bunga kaining sunod-sunod na bagyo. Dai man makakopras o makasoble ki Inay. Isip-isipa baya.
Nito	: (Sa ibaba nagaapod) Urio, maray na atdaw.
Urio, Senda-
Senda	: May nagaapod ... Si Nito gayod iyan.
Lario	: (Mabintana) O Nito, anong sibot? Sigc an uran
sigc man an lakaw mo.
Nito	= Si damulag mo Urio nakabutas. Sige si kuribaw
duman sa kalangtadan dai ko maabot.
Urio	: Iyo Nito, maduman ako ... Mabalos saimo.
(Luminaog sa harong) Ano nang kabuwisitan ini! Senda, kon maray sa saimo an naisipan mo, uyon man ako. Maray kaiyan magulay kamo ni Aling Basyon. Halat ta si damulag na naman kun mawara iyan ano pa an satong pagbuhay*buhay. (Dagos si pahali.)


<i><b>Jkattong Ekstna</b></i>


(Sa may rilis kan tren. Kadakol an pasaherong stranded dahil kan baha saka landslide. Dakol man an para skates na nangakong pasahe- Saro na si Urio. Pakahatod niya kan mga estudyante sa Sipocot haleng Ragay nagoli na siya.)

Ato	: Ano, Urio? Habo ka na?
Lario	: Maoli na ako, Ato. Si mga aki duman - ika
duwang aldao na ini. Yaon na ito si David masahat. (Pagabot niya sa oroenotan nasabat niya si David. "Umoli ka na Itay\/ an sabi saiya) Iyo, daraha ining mga binakalan ko ta magabat an skates. (Sa kasibotan dai man lamang niya hinapot si David.) Pagabot sa harong nahiling niya si Tessie na naghihibi pero karokarga si Jessie) Ano, Tessie, nagsapna ka na?
Tessie	: (Nagdalagan asin kinogos an ama.) Dai pa po,
Itay. Si Nene kaya dai na naggigirong saka si Nonoy man iritaas na si mata kon dai ko pinainom. (Nagsakat si Urio sa harong asin nahiling niya si Minda.)
Urio	: Minda ... Minda! (Kinaptan an aki) Gadan na
baga ini, Tessie. Na pano, David? (Hiniling si David na naghihibi)
David	: Dai ka po kaya nagpoli nin duwang aldaw.
Dai na po kami nagkakan magaga. Sinapna mi na lang po si mais na itatanom. Pero po si nene nagparasuka asin nagparahibi. Pagmata mi po ngonyan na aga, dai na siya
naghihird.
Lario	: Gadan na siya! Dios ko! Paano kita... mayo
si Nanay mo. Hik! (Pigpopogolan an pagtumba niya) Maray katni, David, magpabanwa ka. Paisihon mo si Lola mo.
David	: Iyo po, Itay. (Dagos sa dalagan)
Lario	: Kumoa kang artamesa, Tessie, dali na. (Paluwas
si Tessie. Pigkakantahan ni Urio si Minda asin pakatapos ibinayle si aking nakikilik. Pagbalik ni Tessie ilinao an naghihibing aki. Pinoro* poropot an dahon despues binogtakan nin lana asin thinaplas sa tulak kan aki. Binoksan an kahon saka nagkuang yamit na pinasing niya asin ibinogkos sa tulak. Kinoa niya giraray an aki.) Kua na Tessie nin mga burak, (Nagluwas naman si Tessie) <b>lario</b>	: (Pinahidan an angog kan aking gadan) Sa
langit ka na None ko. Binayaan mo na kami. Patawaron mo ako Nene ta dai ako nakauli " kadakol si paseherong naatraso sa tren. Kaya inadcmohan ko. (Nagbalik si Tessic may darang mga burak.) Maray pang mangadye na kita, iyo? (Nagtindog si Lario) Hala sige... Sa pagngaran nin Dios ama, Dios aki, Dios Espiritu Santo, Amen. Minatubod ako ... Kaggibong langit...


<b>Kurtina</b>


<i><b>Ibtapat na Eksena</b></i>
Scnda
Lario Senda


(Si Lario nagbabayong paroy. Si Senda nagbabantay saiya, Mas magayon si Senda pakahale sa Manila)

: Dakol man akong nanddan kan masambolan kong istar sa Manila.
; Arog baga an pagpinta kan ngabil mo?
: Dai man nin maraot diyan. Tinao man sana ngani sako ini kan mga kairiba ko duman sa ospital. (Sige an pagbayo ni Lario) Dangoga ngani ako. Duman ako ibinogtak sa Family Planning Center ni Dr<pd>.</pd> Camacho. Manlaen-laen na bulong an nahiling ko. May pataba, man paniwang kan matataba, igwa man pagpaontok kan pagaki. Duman ko sana nasabotan, Lario. Igwang condum na man-laenlaen an color saka porma, igwang IUD, asin iba pang tabletas, pati pangvasectomy Pagminainom dai na mina aki nanggad an babae. (Nagpoon paghibi) Pero Lario, dai ka magsabi na dai akong paginate. (Nagpapahid kan luha) Kaya lang dai man gayod na data kon kita magparamokmok. Kaipuhan ... (hiniling an agom na garo pigtutuya) Ika ngani, kon dai ta ika pinapaonrahan maraot an boot mo ...
Lario	: Halat ka, kon baga pwede, kon baga mag-
hingoha liwat, ano ta may tabletas ka pa?
Senda	: Kaipuhan tanganing dai na rnadagdagan ining
tolo. Maogma na kita sa tolo.
Lario	: (Buminutas sa kapot ni Senda) Anong kata-
kutan mo sa labis diyan? Naogma ka ngani sa tolo ano ta dai sa apat o lima? (Nagsusulot kan polo) Para sako an pagkaminootan an kaipuhan magbunga siring kan kagayunan na ibinobogtak kan magagom sa akto. (Kinaloskos an manggas asin dinolok an agom.) Hilinga, anong gayon an aabtan kan pagkaminootan kun dati ng aram kan lambang saro na hihilohon man sana an bunga? Tadaw ta nagkakaminootan an duwang tawo. Ano an pagkamoot? Sa sakong pagkasabot kitang mga nilalang may katapusan kaya tinawan kitang paagi na maging madaba, marambong, matagal asin magayon sa paagi kan matrimonyo asin an bunga kan pagkamoot. An burak kan pagkamoot siring kan akasyang iyan na namu-murak ngonyan nganing igwa nin dakul na akasiya na kaipuhan sa buhay nin tawo.
Scnda	: Magayonon an mga pigtataram mo, Lario.
Alagad dai pwedeng dumakol an tawo ta an daga kulang para sa milyong-milyong tawo na minaabot aroaldaw.
Lario	: Paano mo naaraman n.i kulang? Nagpapa-
* ratuod ka sana. Taano ta dai mo ipagliwala sa Mahal na Diyos na iyong pinaghahalean kan pagkamoot?

Senda	: Harayoon an isip mo kaya. Ibogtak mo sa
ngonyan sana - an kaipuhan ngonyan.
Lario	; Ano na palan si kasuodrna saka si para sa
aga?
Senda	: N'angingitorogan ka na naman.
Lario	: Hilinga baya. Siisay an makakasabi na an
lunay na pagkamoot kriminal ta hinihilo ngani, Ano ta kita mangeng**notan sa Diyos na dai pa man ngani minaabot an pigsasabi mong peligro.
Senda	: Diyan ka nasasala* Bakong htlo. Sa Family
Planning nagkakapira ang paagi; igwang pangontra pero igwa man na pigsasabing "facing" — halimbawa bibilangon mo na maghorohalawig an paguttanan kan pagaki. An mga bulong na pangontra bakong hilo kundi saro baga ngayang paagi sa pagbagat kan pagtagboan kan pigsasabi sa Inglis na "sperm" asin "egg" cells. Mayo man na hinihilo iba na iyan. Dai kita nangcngcnotan kundi nangangandam. (Nagpundo asin hinihiling an agom) Para sa oras na mapano na an kinaban asin magalingawngaw na an kahubuludan sa kagutuman sa oras na an mga tawo mag-tirigbasan o maggurunitan dahil sa sarong gumol-gumol na maluto .» (dinulok si Lario) Bakong mas maray na an mangandan ki sa magpondo kon yaon na an problema? Bako daw? (Dai naggigirong si Lario) ... bako daw?
Lario	: Dai iyan mangyayari. An Diyos masoripot.
Magugunaw an mundo dahil sa kasalan bako sa kagutuman.
Senda	: Dai ka pa kaya nakapaManila kaya sa suanoy
an mga naaraman mo.
Ltino	(Nabigla si Lario sa stnabi ni Scnda. nahulog
an lata sa may hagyan) Ano? Anong Manila an piruglalaki-laki mo, huh, (Dinalagan si Senda) Pumonda ka, naiintindihan mo?
5enda	: (Kalmado sana) Iyo, Lario. Pcro, ano ta nui
kurahaw ka? Dai mo ako pagkurahawan, 1 lilario! (Tuminukaw liwat si I^ario daingg
girong-girong) Lario! (Dinulok styu ni Senda) Mayo man baga kitang pigiiwalan, bako? (Kinaputan ni Senda an kamot kan agom) Sorry, huh*
Lario	: (Hiniling si Senda) Mayo man.
Senda	: Dai ka anggot?
Lario	: Dai. Basta umiba ka sako ... (Nangingisi an
duwa asin nagkaputan an saindang mga kamot paluwas*)


<b>TAPOS</b> 
<b>An Ideolohiya Asin Mga Halaga Nin Kulturang Bikol</b>

<i>Merlmda Bobis</i>


An katiripunan o kabilugan kan gabos na aspckto nin paagi nin pagkabuhay nin sarong sosyedad iyo an inaapod na kultura, ini itinatanom o itinotogdas nin maimbud na kaisipan na minadalihig asin nasaromsom sa gabos na sanga kan paagi nin pagkabuhay kan sosyedad na kun aporon ideolohiya.

Sa kasuratan kan kastilang konquistadores asin misioncros manonongod sa rona nin Bikol na pigugnay ko sa kasabihan, kaisipan, pagtubod, pananaw sa buhay, gawi-gawi asin kaugalian nahimo kung masusog an gamot, poon asin bunga kan kulturang Bikolnon, na sa ngonyan an poon na a a lang, an bunga nalulunga, nararakdag sa inil kan ideolohiya asin mga halaga kan kulturang hale sa sulnupan, na makamundo, materalismo asin makasadiri.

Dai pa dinadara an Kristiyanismo kan mga Kastita sa Pilipinas an mga nageerok sa rona nin Bikol may pigtutubod na kaenot-enot, kagurang-gurange sangkap nin gabos na balaog, burabod nin ugay asin kasoripotan kaya nginaranan an Makakamhan. Gabos na kaogdan asin biyaya nanapulan asin tinatamasa kan tawo digdi sa daga hale sa kagayunan nin boot Niya, Nin huli kaini gabos na pangangaipo nin tawo eminomorangkay ipinaabot Saiya sa paagi kan mga anito. Ini mga spirito kan kaapo-apoi ninda na kan niyaon pa digdi sa daga may nagibong karahayan, may integridad asin naging marhay na paraoma, parasira o parabolong, asin iba pa. Sa pagtubod ninda na ining mga anitong ini mamakulgan sinda ta sinda mga tinubo kaini asin niyaon na sa ika-duwang buhay makakapakiatubang na sa Makakamhan nganing ipakemaherak an mga pangangaipo nin tawo digdi sa daga. Kaya pinapatentihan an ladavvan kan saindang anltO nin lana sa suso nin tagparak. Dangan magtogdok nin harong o punan an palakaya sa paagi nin paliyong inihahadoy o inihahapot kun togot o marhay an lugar togdokan nin harong o palakayahan.
Ipinapakiolay taan nin marhay na ani o dakul na tibaw. Ipinapakemahcrak tawan nin remedyo an mga problcma nin singake, kun maybados taan nin marhay na pangake, marhay na paglakbay. Kun may damat o peste ipinapakcmaherak sa mga apo ialaw ini sa pagtubod na an dumarapo dara nin mga apo kastigo sa pagkukulang o sala nin tawo, kay dai ninda ini ginagaradan, pinapakiolayan lang.

Kan ilaog an Kristiyanismo an mga anito sinanlian kan mga santo o patron nin banwaan. An pagpahalaga asin pagmahal sa mga anito itinao ninda sa mga santo na iyo nang ipinamugtak na parasurog asin tagapagkupkup ninda. An pag-arang sa mga pangangaipo iplnaagi na sa pagnovena asin iba pang debosyon arog kan santacrusan, pasyon asin iba pa. An pagpahid-pahid asin paghadok sa imagen para sainda saro lang ining pagpahemate sa saindang patron kan pagpahalaga asin pagkamoot ninda. Kaya nagaandam sa kapistahan nin patron nin banwaan sa pagtubod ninda na ini bilang atang o alay sa patron ta an pinapakakan mga deboto niya.

An ano man dai abot kan isip o kakayahan na maggibo ipinauuhaya ninda sa Kagurangnan sa pagtubod ninda sa kasoripotan kan Makakamhan arog kagtong exsuperbesor na an sabe niya maski siisay pa daa magtukaw na prcsidente dai mareremediyuhan an problema kan banwaan. Kaya an hapot ko saiya, Tano na palan kita. Sir?" An simbag niya, "Bahala na an Diyos\/' Igtong ina na an husgado inabsuelto si nakagadan kan aki niya ta mayaman asin maimplucnsiya. Pagayaw nin apat na na bulan na aksidente, nagadan si nakagadan kan aki niya. Kaya an sabi niya, "Talagang an Diyos masoripot" An bukang ngoso bahala na. Kan enot na panahon sa mga Tagalog an sambit, "Bahala na an Maykapal" sa Bikolano, "Ipaubaya la sa Makakamhan ta Siya baga masoripot/' An mga katagang ini sarong halipot na pagpahayag kan mga tawo kan enot na panahon, kan saindang bulanos asin makuring panarig sa kapangyarihan, ugay asin kasoripotan kan mahal na Dios. "Sa mga "west oriented" na pag-isip ini sarong kaluyahan sa pagkatawo kan Pilipino.

biyaya nin buhay asin an ikinabubuhay kan tawo digdi
ta kinaban mayo sa kamot nin tawo kaya naitanom sa isip kan satong kaapo-apoi na an mga kaogdan asin biyayang ini hale *a kagayunan nin boot nin sarong makapangyarihan, ta an saindang kasabihan, "An buhay sarong milagro, an kagadanan janay sa tawo." Ta ini napasatawo sa karahayan nin boot kan kagtao, kaya dapat balsan nin pagpaubaya O pagkuyog kan tawo sa kabutan kan kagwaras kainiyo, Sa dalihig nin firing na kaisipan sa isip kan kamagurangan kagto, gabos na .taging kasangkapan o dalan sa pagtao nin buhay sa sarong inalang digdi sa daga, tinaan nin matending pagpahalaga kan sosyedad. An kamagurangan tinaan nin dakulang paggalang kan sosyedad. Ta an kasabihan, "An magurang ika-duwang Dios kan tawo digdi sa daga." Kaya an tataramon nin magurang iyo an pagboot o ley sa laog kan harong. Sitsit lang igo nang iapod sa aki, heling lang kan magurang lama nang ;>awav An rnatiu i^inagalary,, kmukuyOQ KOI RgotlOd HI kasabihan kan mga ina, "Igalang mo, tuboron mo si Manay o Manoy mo ta kun ako nagadan sa pagaki ko kayan, mayo ka na maluwas digdi sa kinaban." Kaski sa politika nasaromsom an siring na kaisipan sa panahon nin borotohan, may mga magurang na nakikiolay sa mga sing-aki botohan an sarong politiko maski korapto o parabon ta nakakatabang sa pag-agaw sa kagadanan sa sarongsa mga singaki.

An papel nin ina mas matimbang kesa sa ama sa pagtao nin buhay sa sarong linalang digdi sa daga na nasasambit sa twit nin banwaan na "Si Nanay si Tatay".

"Si Nanay si Tatay, di ko babayaan Balakid na boot an sakuyang utang Si pagdara sako nin siyam na bulan Galas kong sinuio di ko mabayaran."

Bako lang an limbang buhay nin pangaki asin an sakripisyo sa pagpadakula nin aki an ginampanan kan mga ina kan enot na panahon. Siya an natokdo makabasa asin makasurat an saiyang mga tinubo. Nasasaysay sa kasuratan kan mga Kastila na bihira an katutubo na dai tatao magbasa asin magsurat orog na sa kababaihan. Siya an nabuklat kan mata asin isip kan saiyang mga tinubo sa mga kaisipan, pagtubod, pananaw sa buhay, marhay na paguugali asin gawi-gawi, kaya an kulturang Bikolnon sensitibo, maypaghehemalc sa kamatean nin kapwa ta kababaihan an namahala sa pagmunda kalnl. Kaya an saindang kasabihan, "An kwarta nakukua, masakit esolit kun mabare an boot nin tawo/' Nin hule kaini an paginsulto o paghalay sa tataramon saro kan magabat na sala o kronen kan panahon, nin si satong kaapo-apoi orog kun an mahahalay nin lalako sarong babahe. Tinaan nin doon an kagayunan nin puso - an marhay na boot asin pag-uugalL Sainda an tanda nin odukadong tawo bako an Harvard degree kundi an magayon na paguugali.

Sa kahalagahan kan papel na ginampanan kan kababaihan kan enot na panahon tinaan kan sosyedad an kababaihan nin pinakahalangkaw na pagpahalaga, paggalang asin dignidad. An ina iyo an nataong pangaran sa aki- Siya an tesorera o taga rempos kan hanap nin pamilya asin bilang tigapamahala kaini, may kapangyarihan kun saen papadalaganon o ipagpamugtak an hanap kan singaki. An mana kan babahi sa saiyang magurang dai nabubutan kan saiyang agom asin kun magadan daing aki an parapernal na sadiri ibabalik sa saiyang singaki. Dai mawawara an ranggo sa pagagom, kaya kun siya maharlika asin an agom niya bako an kabanga kan tinubo isusunod sa saiya an ranggo an kabanga sa ama. Sa pagagom kan aking babahi, an nagaaagom maagi sa pagmamanugang, tanganing makilates an paguugali asin kun makakayan magdara nin pamilya- Natao nin dote o hatod an kaglalake asin simbag an gabos na gastos pagkasaL Kaya sabi kagtong ina nin nobyo, "An nagaagom garo nagtutulay sa lubid." An namamayo sa seremonyang reliyoso babae. Sa kasaysayan nin tawo poon kagto sagkod ngonyan mayo pang sosyedad na nagtao nin siring kaining kalangkaw na pagpahalaga, paggalang asin dignidad sa saindang kababaihan.

Kun an kamagurangan kan panahon kan satong kaapo-apoi nagkaigua nin dakulang kapangyarihan sa saindang mga tinubo kinugos man ninda an panimbagan nin bilang ika-duwang Dios kan tawo sa mundo. Kun ano man an linaoman nindang pagsurog asin pagkupkop sa kaglalang iyo an ipinamate man sa saindang mga tinutxv   An magurang isinusuong an buhay mailikay sa gabos na pagalaman an singaki. Maski may mga jgom na an aki, niyaon pa an magurang sa pagmato asin pag-alalay sa mga pangangaipo kainiyo asin sa pagtokdo sa mga ini na makua an marhay na pagsasadiri. Sa panahon nin pangake nin saindang mga tinubo, an ina o an panugangan na babae niyaon sa pagataman sa bagong mangaki. An madnna asin padrino sa kasal pinepilc an may edad na mga marhay na magdara kan pagsasadiri nganing bilang ika-duwang magurang, makatao nin marhay o matanos na pagpadara asin makaalalay sa pangangaipo nin mag-agom. An magurang panalmingan kan aki; naglilikay maggibo nin sala o mahalay sa pagheling kan aki ta an kasabihan, "An magurang magpakamagurang." Ta kan enot na panahon an integridad nin magurang dakula nang pamana asin rekomendasyon sa saiyang mga tinubo, asin an karatan nin magurang sarong magabat na pasanon nin aki orog na sa pag-agom o sa pag-aagom ta an kasabihan, "Ano kun ano man an poon, iyo an bunga, ta an santol dai mabunga nin mangga."

An namamayo kan pamahalaan kan enot na panahon, kun siya man tinaan nin halangkaw na pagpahalaga asin paggalang kan sosyedad, siya bilang ama kan nasasakupan niya may integridad nganing makua an marhay na pagpadara sa nasasakupan niya, may kaaraman sa mga danay na Iradisyon asin kaugalian tanganing maitao sa sakup niya an katanusan o kun mayo nin kaaraman, napili sa mga kamagurangan midbid ta saindang integridad asin kaaraman kan saindang ley. An namamayo sa panahon na an saiyang nasasakupan nasa panganib sa mga kaiwal o may nasalakat, itataya niya an saiyang buhay sa kapakanan kan saiyang nasaskupan kaya dapat may isog asin tibay nin boot.

An saro pang biyaya hulog nin Iangit na tinaan nin makuring pagpahalaga iyo an bivava nin ikinabubuhay kan tawo digdi sa daga, kaya an pinakatampok na seremonyang reliyoso bago umabot an Kastila sa nasyon ta, ivo an "sa gugurangV* sarong rito nin pagpasakimat sa panahon nin tig-ane sa kagtao kan mga biyaya hale sa daga- Pinepile an pinakamatimgas sa inane asin an pinakamagayon sa bunga nin kahoy asin iba pang tinanom, inaatang bilang tinagba.  An ano man na grasya ikinabubuhay nin tawo minamaanan dai masamwang ta kun maanggotan kan kagtao bawion an grasya. Sa pagginek kan paroy bites nin tawo o damulag an iginigenik, dai pinapakol o binabasbasan ta ini sarong paglapastangan sa grasya. Linilikayan dai mawarak an bagas sa pagbasa ta kun mabusongan o mapuhunan, magpunto an grasya* Pinuporot saro-saro an ngima sa mesa, ta kun trapuhon asin marumik saro ining sakrileyo, ta an tawo dai makakagibo maski sarong tipase. An tada sa pagkakan itatao o ibabahog sa hayop dai inaapon.

Kun gurano katinde an saindang pagmaan, paglikay na dai maraw-rawan an grasya siring man an saindang pagmawot, mawarasan an kapwa kan mga biyayang hale sa karahayang boot kan Makakamhan, kaya an kasabihan, "An grasya o kakanon para sa bagos/* Bago punan an pag-ani napasubang, napapinipig; inaalok an kadurolon. Sa enot na tibaw tinataan lambang humagad nin panera, ta sabi ninda, "An mangimot pagpapangimotan man/' Sa pagsapna, dai inoongod dapat may pasobra, ta saindang kasabihan, "Sa pagsapna sakupon an hagyanan/' Ta kun iguang mamaraparang umabot asin gutom may ipapakakan. Ta kun mahimo pa tibaad mag-alangan an nagdatong. Sabi kan apoon ko, kan enot na panahon daan dai pinapadangog an pagkudkud nin tipo ta tibaad dakitan nin kataraed nin maluto- Sa daluhoy nin kaisipan na ini naging hospitable o may marhay asin masanggayang pagpadagos sa mga naabot sa saindang pagsasadiri midbid man ini o dai.

Sa pagtubod kan tawo kan panahon da kapangyarihan kan Makakamhan sa buhay nin tawo kaya an sosyedad kan satong kaapo-apoi naging makatutuohan o honesto. Gabos na .kasunduan nahahaman sa orolay may testigo lang, ta an saindang kasabihan, "An kasuratan nasosolo; an tataramon nin tawo nadadangog nin Dios/' Sa sainda an ano man na tataramon na binotsan, kompiyuterase na sa langit Kaya an kasabihan, "An linutab na dai pagdilaon/' An saro kan magagabat na sala kan enot na panahon iyo an dai pagotob sa orolay*  An kasuratan nin Kastila nagpapatutoo man kaining pagkahonesto kan satuyang kaapo-apoi manonongod sa pagotob nin kasunduan sa mga dayuhan na negosyante.

Sa pagsiyasat asin paganinang ko sa mga kasabihan, kaisipan, pananaw sa buhay, kaugalian, pagtubod asin gawe-gawe walat sa sosyedad kan nakaaging panahon, nahimo kong masusog an kaisipan na naging pundasyon kan kulturang Bikol. An enot iyo an atending pagtubod asin bulanos na panarig sa kapangyarihan, ugay asin kaori kasuripotan sa kagwaras kan mga biyayang nanapulan asin tinamasa kan tawo digdi sa daga asin nin huli kaining karahayan nin boot kan kagwaras kaining mga biyayang ini dapat lang na an tawo pasalamatan Siya asin Tubdon an gabos Niyang kasuguan Ika-duwa sa mga karahayan na napasatawo sa kagayunan nin boot nin kagtao maninigo lang na an tawo mag-isusugad sa saiyang kapwa.

Sa daluhoy nin kaisipan na nasambit na minasagom sa mga paagi nin pagkabuhay sa sosyedad kan satong kaapo-apoi naisabuhay ninda an panimbagan nin tawo sa Dios, an panimbangan kan magurang sa aki asin an aki sa magurang asin an panimbagan kan tawo sa saiyang kapwa.

An pundasyon o ideolohiya naging batayan kan satong mga ninono sa pagtogdas kan saindang kultura iyo man lang an premisa o buod kan kasunduan nin tamang relasyon kan tawo sa Dios asin an tawo sa saiyang kapwa na napapalaman sa pangadieon nin Kagurangnan o Ama Niamo Nin huli kaini mayo pa man dinadara an Kristiyanismo sa satong banwaan an satong mga kaapo-apoi nakua nang isabuhay an buod kan mga kasugoan nin Kristiyanismo na iyo: An Dios pasalamatan, omawon asin sundon an Saiyang kabutan; matakutan asin mamotan Siya asin an mahalaga na naotob ninda an patakaran kan Kagurangnan sa iyo: painomon an napapaha, pakakanon an nagugutom, padaguson an daing madadagusan asin iba pa.




<b>AN SEMANA SANTA SA SAKUYANG PAGGIROMDOM</b>

<i>Ma. Bernadettf G.L Abrera</i>


Kan buhay pa idtong lolahon ko, an pagotob niamo can semana santa haloy nin marhay. Bako sana ini sarong scmana kundi nunaabot ki sarong bulan an samong semana santa. An paglaog kan Mierkoles na pagbasbas nin a bo bawal na samong mga aki na maghiling ki sine maski pa si Susan Roces an artista. Maski ano pang paghibi an gibohon, dai na lalaga marihbayan ining pagboot Dapat na karning makidungan sa pagtios nin Kagurangan ta nganing mapagian an krus na papasanon nin Dios. Dapat magpoon na kaming maghorop-horop kan samong mga ta*alan, na siyerto kaming nadadagdagan kan kaiisip mi kan sineng dai mi mahihiling Minsan nakipangodto sa harong an hyoon ko, asin inistorvahan niya kami can hiraling niyang sine. The Russians are Coming". An pjgkaibog na na mat can niamong magturugang daing sukol, na dai niamo masabot kun ngata so nagpagabat pa sa krus iyo an naogma asin kaming siyerto sa kaligtasan iyo an namoodo

Sa paglaog kan Semana Santa mismo an init can panahon nasasnbayan kan pag-init kan mga pagsolsol na dapat niamong namamatean. An pinakamainit na paghemate uya sa Biernes Santo ta dae na totogotan magparigos. May kabisay kaming pinagbawalan magpahgos pcro dai nagsunod, uminikap pasiring sa may bubon asin kan nagpaparigos na, nahulog siya sa bubon. Marhay na sanang nadangog kan ina niya ta nahawas pa sa bubon; magpoon kadlo nagsosonod na siya IU dai magpahgos sa aldao nin Biernes Santo. Huli la mga aki pa kami pwede pang magkaon nin kame sa aldao nin Biemes pero an p.igayuno dapat nang otobon sa aldao kan kagadanan nin Kagurangnan* Sa kataning ming harong, igwa na ki mga gurang na babae na nagpapabasa Sa simbahan igwa man ki mga gurang na babae na nagsosolot nin itom, nakabttis entero, asin nanganganam sa pagrosaryo kan mga tawo* Mga sayos an apod sainda, na kadaklan may mga odad na. Kan igwa pang prusisyon sa aldao nin Huwebes Santo, kairiba sinda sa prusisyon na may mga darang hagay na nagpaparomdom sa pagkagadan ni Kristo: an koronang tonok, an hagianan na ginamil sa pagbaba sa lawas kan gadan na Dios, an panyo na pinahid sa saiyang mamondong lalawgon. An kasonod ninda sa prusisyon mga sad ay na aki na nakasolot na siring sa mga anghel, nakaputi na may mga pakpak na karton na dinukutan nin gapas. An anghel na may magayon na boses sa pagkanta iyo an ginigibong parahale kan saklob sa Domingo nin Pagkabuhay.

An pasyar sa mga panahong ini gabos banal: mabisita sa simbahanP mahiling kan mga pa so na sasanglean, madara ki mga burak na pangsamno sa maandam na mga estasyon Mayo nin mga nagbibirisita sa mga kagharong minsan paryente; nagduduman lang kami sa mga kataid na harong na may pabasa ngani makidangog sa mahal na paslon. Pero hull ta makababloy an tono, lalo na para sa mga aki, dai man naghahaloy an pagpasyar na ini.

An pagkamata sa Biernes Santo, dai na pwede an makuring kaogmahan o an pagngirisihan. Dae na kami totogotan maglutad u daga ngani magkawat, dapat nang maghanda na paduman sa simbahan ngani magpangadve nin rosano asin magestasyon kan .Dakul nin marhay an mga tauong nagmamawot magkumpisal na mahihiling sa haralabang pila  luwas kan kumpesvunaryo. Su mga naghiriling iyan nin sine, pagtubod kan tugang kong ngoluxl vikuva Magkasarabay an mga pangadieon na madadangog, na minsan dae ko na mabisay an dapat kong simbagon. Ini sana an panahon sa paggiromdom ko na nagpapangadye nin kosog an mga pamilya sa simbahan. Sa ibang panahon masosopog na magpadangog sa tawo kan mga pangadieon. Ini man an panahon na nahihiling sa simbtihan kon kiisay na aki an nagpuli na magbakasyon hale sa Manila, kun siisay an may mga bisita, kun kiisay pamilya an kulang sa pagsimba Ini an mga pighohororonan pagabot sa simbahan.

Pagbalik sa harong. dai pwedeng magbukas nin radyo. Dai pwedeng nugpatugtng nin makusog. Dai pwedeng magorolay nin maogma   Dai pwedeng magsolot nin gubing na matingkad an color  Kun medyo dakula na, pwedeng magiba sa simbahan pagkahapon ngani magdangog kan pitong huring talaramon nin Dios; dai pwede an mga sadit pa nin huli ta dakul nin marhay an mga nagmamawot magdangog sa sermon nin padi. Asin dakul an mga tawo sa misang ini siring kan sa Pasko asin Bagong Taon* An pagabot kan alas-lres, madadangog sa harong an bagting kan simbahan na nagpapasabot kan oras kan kagadanan nin Kagurangnan   Matatapos an aldao sa pagluwas kan mga paso nin mga santos para sa duwang oras na prusisyon.   Si san glean an mga santas nin bagong tahe na mga gubing na makintab, may korona asin magagayon na mga burak, pano nin ilaw, hamot. kagayonan    Dakul an mga tawo hale sa bolod na minalugsol sa banwa ngarung maghiling kan prusisyon, an mga aki gabos nakasangle, may laso sa buhok, naka medyas, sapatos.   Dakul an pasuruhay sa mga pangaran kan mga santang rninaagi sa atubang niyamo—si Magdalena ito dahil may olor, si Veronica naman ito na may panyo, si Pedro an may sulog, na bisto nin gabos na parabolang.   Kairiba sa pagmangno an gayon kan gubing mn mga santo asin kun gurano an nagasto kan pamilva sa pagpahado sa santo. Idtong pamilya na naswerte sa negosyo, nagpabado sa santo nin rinibo. Mahusga an mga tawo kun husto sa prcsyo idtong gubing o kulang, o kun marhay so nakuang parauhi    Aram man can mga miron kun saen hale an pagpabado sa santa, asin iba pang mga bareta:     kun nagpadara  su aki  na  nasa States para masanglean so santa, kun nagpabuno ki pirang ohg para sa pakaon, kun namilagrohan so pamilya kan ataman nindang santa, kun siisay an may prnmesa o hinahagad sa santa, kun siisay an  nagpapasalamat sa  nakuang ptgmawot.     Kaya nahahaman an istorya kun sisay an mga taga lugar na nakapasar sa board, sa bar, nakakua nin marhay na trabaho, asin kun siisay an dai.   Sa cada pa song rninaagi, pad an buhay kan pamilvang may ataman kan santo naaaraman kan mga tawo

An inaabangan kan gabos iyo an karosa nin Santo Fnticrro na pano nin burac asin ilaw; ini an carosa na pinakamaliwanag sa gabos. Igwa pa idtong katribang la U king may halabang botong na manipis, pantukod sa mga nakalaylay na linya can konente sa tahaw nin dalan na masavad sa karosa. Para sa sarnong mga aki, an apso can gadan na Kristo an cangangalasan sa gabos. Makatatakot pero pano nin gayon asin liwanag. Nakasonod digdi an mga tawong nagrorosaryo, asin an karosa kan Mater Dolorosa, an pandok nin Mahal na Ina na makamoromondo paghilingon ta may nahkdag pang luha sa pisngi. Sisondan ini ki sarong banda na may malumlom na higtog. siring nin mga patugtog sa paglobong. An nasa hudyan kan enterong prusisyon iyo an padi kairiba an duwang sacristan na nasa magibong niya. Kun nahiling na kan mga tawo an padi, ini na an senyal na dai nang kasunod kaya nagpopoon na sindang magpulr Biglang nanhbok an mga tawo sa tahaw run tinampo, na pa pano nin tawong pasarabat-sabat, an iba pauli na, an iba naman pasiring pa sa simbahan An mga driver nagkukurahaw sa mga malunad. Mga babae asin aki an napapatukaw sa laog kan jeep; an kalalakihan nakasabit sa luwas o nakatukaw sa atop.

Sarong oras makalihis an prusisyon, masangle na kaming mga aki ta malibot sa mga esusyon nin cms. Hdulingon kun ano an pjgkadekorar asin kun kiisay an mga marayrahay na masetas na nasa luwas* An mga namumurak na orchids iyo an enot na naririsa* Sa paglibot na ini, naaaraman kun siisay an may pabasa, may pakaon. asin painonv Minsan mga alas otso pa sana may mga nalalasing na Igwa man nin mga barangay na kun may pagsararo an mga tawo. nakakapadagdag nin ilaw sa saindang d.'.laii para maliwanagan an agihan nin prususyon. An pangadieon digdi iyo an para sa via crucis rnismo, bako na an santo rosarya May casabay idtong padi, an karosa nin Soledad; mas dikit na an tawo sa prusisyon na ini a\in mga babae an kadaklan na kairiba.

An Sahado de Gloria matuninong na aldao. Dai pa pigtotogot an pagogma huh la gadan an Dios, pero naghahanda na an gabos para sa pagkabuhay Sa pagkaaga, mamamakal nasa sand kan mga lulutuon para sa Domingo, huh ta naglalaom na mav mga mabisita minsan na daing pasabi Pagkakaon nin pamanggi, maduman kami sa patio kan simbahan ta mahiling kan pagvinay para sa saklot Igwa ki tew sa may palaog kan simbahan na minabuka* an salog asin ilinotonton an anghel na masaklot kan belo nin Mahal na Ina. Haloy an pagsanay na ini huh ta kaipohan mav koordinasyon idtong pagbukas kan salog, so matonton sa anghel, asin so pagagi nin karoaa. Kaipuhan Ini nin dakul na pasuro-sirimbag, pasuruhay, pagkurahaw, ta dai nagkakasarabot kun ano an mga senyal na bnao kan mga parabantay. Kaming mga miron naghahalat na ibaba na idtong anghel na nakatali njn makusog na lubid u may daghan, pero may nakaipit na saday na ulunan para dai makulgan. Mientras na ibinababa, kaipuhan may kinakanta, kaya haloy na panahon na an anghel na ini dai nasasalidahan huli ta siya an pinning nanggagana sa pagkanta duman sa samuyang lugar Sa paghalat kan ensayo, may mga paratindang mant, linandag na mais, popcorn. Dakul an tawo an namamasyar sa plasa; nakasindi an mga ilao digdi kaya nagtuturukao an mga tawo asin nagpapaayahay. Maogma na an hororon digdi.

Sa Domingo nin Pagkabuhay, maatab an prusisyon  pagkaaga. Maski pirirot pa, yaon na an kadaklan sa may simbahan nin alas kwatro para magabang nin saklot Ilihbot nin magkasuhay an karosa ni Santa Maria asin ni Kristong nabuhav. Bago na naman an gubing ni Santa Maria pero dai pa nahihiling ta nasakloban nin telang itom. An pag-abot sa simbahan, magsasabatan an banal na magi-ina, minapabagting na an simbahan asin ma poon na an enot na misa kan aldao. Buhay na si Kristo. An mga aki malukso nganing tumalobo. An mga pananom asin kahoy yuyugyogon nganing mamunga. An mga magpariente nagbibirisita asin dakul an handa sa pangodto. Pinakamaogma sa gabos an hapon kan Domingong ini:   pwede na naman kaming magsine.

<b>SARSUWELA SA HUDIKATURA</b>

<i><b>Pilar FucntcMla Pctlones</b></i>


An bantog na Ingles na parasurat na si William Shakespeare nagsabi na an kinaban garong sarong sarsuwela asin gabos kita mga aktor sa beladang iyan. n.
Siring man an sakuyang paghiling. Kaya mga aktor sa entablado kan hudikatura an sakuyang isasaysay ta iyo an na-papanahon.
Dai pa lang nabahaloy, pighagad ni Bise Presidentc Joseph Estrada, an namamayo kan "Presidential Anti-Crime Commis¬sion", na haleon kan Norte Suprema an mga 'hoodlums in
robes" sa hudikatura.

Pighagad niya man na magretiro na sa serbisyo an gabos na mga huwes sa hababang korte tanganing mahidali an kinakaipuhang reporma huli sa manga sahot nin korupsiyon asin iba pa*

Si Senador Edgardo Angara, presidente kan Scnado, nagsabi man na rnanigong ibalyo an superbisyon kan mga hababang korte sa Departamento kan hustisya nin huli ta dai na susuperbisar na marhay kan Korte Suprema ta kulang nin kuwarta asin tawo*
Pabor ako kaini kondi bakong huli sa kakulangan nin kuwarta la sobre para sa mga yaon sa haralangkaw na puwesto kondi huli kan manga resultado.

Ako dai mahusgar sa entrrong hudikatura. Kung igwang dakul na mga pasaway na huwes, igwa man nin dakul na mga marhay. Manigong aramon kon sairisay an mga marhay a*in mga maraot an gibo.
Sa probinsiya nin Pandora sa sarong harayong rehiyon, igwang mga huwc* na pambihira an gibo   Bako ini an tunay gabos kami napupuling kaining pahuhuruhinghing. garo baga may mga agang arog kaini, asin bakong arog kaini — dai maitono kan diwit an saiyang paghuni













<b>AGTASA BURABOD</b>

nagbibilog an bulan, namimilog na an sakuyang daghan; sa tubig, nagmamaris-mis na itom, nagkukutab-kutab na kublit nin diklom.

digde sa burabod, pigkukugos ako kan banggi, pigkakahgos kan malipoton niyang huni, piglilindongan kan tonog an kolor ko, pighuhumhinghing an sakong sikreto.

na nagbibilog an bulan, asin namimilog na man an sakuyang daghan. ay, mahamoton an limonsito ngunyan; namumula na an mga poon sa pampang.

burubanggi kong saidiri an burabod na ini, burubanggi kong sadiri an banggi, ta an saldang dai minatugot magkarigos ako — pag an agta nahiling, daing maraning tawo.

nagbibilog an bulan, namimilog na an sakuyang daghan, namumuti an dalan ki kamya, naglalaad-laad an bandcra espaftola.

nagkakakolor naman sa sakuyang boot
na natatago kan tapis kong naghihigot;
alagad, an pagburak nin pagmawot dai ninda aram,
ta an kublit ko nangingintab na baligang.

nagbibilog an bulan, namimilog na an sakuyang daghan; an rosal, an kanda. asin sampagita, nagpapaurogan sa pagkamestisa.

alagad, ka-kolor ko pa gilayon an daga -av, 'may! mamurak man an daghan kan agta, dai ki makakahiling, ta daing pakilabot an holwat na mata sa hardin kan boot.

nagbibilog an bulan,
namimilog na an sakuyang daghan.
sa agang banggi, manghihilod ako ki husto
ta may baraylc — na arog kan dati - dai ako imbitado.

kaya ako an mapabayle digde sa burabod, imbitado sana su daing mga mata, su mga tawong-lipod, sinda na namoinoot sa banggi, sa tonog, sa itom, sinda na makakamatc kan pagkugos, kan pagsayaw sako kan diklom.















<b>HARANA NIN PARA-OM A</b>

ngunyan na banggi, dai nakasara an simong bintana, kaya nagtatapuyas paluwas digde an simong managum na pagharaha.

ini sakong pakihoron —
puwede kaya na sakong diloton an simong pagogma?
maski mapudpod an sakuyang dila sa kakahadok digde sa daga.
wdit-sadit an huni nin sarong duli-duli; nagpapamate sana ini, pero nakatagpo pirmi.
na ngaran kan probinsiya ta habo akong makaraot nin tto. Alagad, gusto ko man maliwat o maremedyohan an sitwasiyon.


Dai ko man gagamiton an mga tunay na ngaran kan mga huwes kan "Regional Trial Courts" tanganing mayong mga pangyayari na nakakarot sa satuyang nagsasakit na banwaan.


Si Huwes Wilfredo Anonuevo na pirmeng naka "beachwalk" na tsinelas, pirmeng huri magabot sa korte- An pinakaamay niyang pagabot a las diyes nin aga. Kaya piyerde na an duwang oras aro-aldao asin dikit na lang an kaso na nabibista. Ginigikanan ini kan pigaapod na "Justice delayed is Justice denied*,

Naaanggot an mga abogado kan gawe na ini ta igwa pa sindang titindugan na ibang kaso sa ibang korte. Nagrereklamo na an huwes dai tatao kan ley asin maluya magintiyende nin Ingles-

Pati an mga empleyado naririsa ini. Kan su estenograper pigpagibo kan saiyang "assets and liabilities" pighapot su huwes kon paano siya nagkaigwa nin harong. Sabi kan huwes "thru selling". Sabi kan estenograper, kon binakal mo, "thru pur¬chase"- Insistido pa giraray na "thru selling" an ibugtak ta binakal niya.

Pinabugtak niya su saiyang harong asin lote sa linya kan "personal property". Sabi kan estenograper manigong ibugtak iyan na "real property*. Insistido naman su huwes kaya pighapot kon nagbabayad siya nin "real estate tax"- Huli ta iyo, iyo pa lang su paguyon asin nagsabi na, "Ao iyo?" Dai mo huna-hunaon na sarong huwes garong daing pa g-a ram nin paggibo nin "assets and liabilities" ta dating siyang huwes sa "Municipal Trial Court".

An mga empleyado sa korteng ini aranggot sa huwes ta apesar na tambak an trabaho ninda, pigpapagiribo pa sinda kan mga prodyek sa eskuwelahan kan mga aki niya. Pipagiribo pa sinda kan "Financial" asin "narrative reports" kan saiyang agom na nagtratrabaho sa ibang departamento "Fxploited" an pagmate kan mga empleyado ta bako ninda ining gibo asin mayo man nin bayad.
Si Huwes Cesar Malay man dai naggigibo kan trabaho niya asin nagpaparapaki-cstorya lang. An "legal researcher" iyo an pipagibo niya kan mga desisyon kan hugado-
May boses an "process server" na yaon na ika duwang taon pa lang sa "College ol Law" pinapagiho niya man nin desisyon. Anong klasetng desisyon an magigibo nin kulang sa adaP Buhay baga nin tao an natataya sa pagtatao nin sentensiya.
An pigdadahelan kan huwes iyo an helang niya sa mata kaya dai daa siya makabasa. Kondi an paghiling kan mga empleyado, rason lang ini ta hinohugakan magadal asin maggibo kan trabaho niya.
Kan binasahan siya kan "legal researcher" mapadapit sa wrong kaso kan "Rule* of Court", h ina pot pa su "researcher" kon ano an gustong sabihon.
Kan su desisyon sa sarong kaso nin panlupig nin sarong .una sa aki niya piggibo, pighapot su "legal researcher" kon ano ta arog kaiyan kagabat su desisyon na piggibo Kan pigbasa saiya su ley, nagngalas su huwes asin nagsabe naherak man
daa sa akusado.
S:nabihan siya kan "researcher" na naherak siya sa kriminal alagad dat ka naherek sa biktima.
Kon nagbtbista, mismo na an mga abogado an nagtutukdo saiya kon ano an dapat gibohon.
Si Huwes Martin Victorcs aro-aldao nagpaparaanggot sa mga empleyado niya maski mayo man nin sala. Garong nagpapavikat lalo na kon may mga tao
Kon dai minatunga an akusado o dai napaisi kan poll an mga bibistahon, pirmeng pigaangutan an "criminal case incharge" o an "civil case incharge" apcsar na bako man nindang obligasyon an pagpatunga kan mga litigante. Ma slang pinadarahan kan "summon" lama na.

Kon oras nin pagbista, kon dai aram kan huwes an gigibohon niya, nangaanggot o naghahanap nin diperensiya sa mga empleyado. An sarabe kan mga yaon sa korte, mayo man nin koneksiyon o "relevance" sa bista an piganggot niya.
Katood daa kaining Huwes magsabe nin sarong ha gay alagad pigncnegaran pagkatapos Arog baga kan Mrong kaso na su "defendant declared in default." Pagargumento kan abogado, naguyon siya asin nagsugo na ipa "summon" su akusado. Pakalihis nin pirang aldao, pigbasol su empleyado kon ano la nagpadara nin "summon".

Nagmanda an Huwes sa "interpreter" na tulong kaso lang an aldao an ibugtak sa kalendaryo* Pagargumento kan mga abogado, pig mamandahan an "interpreter" na ibugtak sa kalendaryo an kaso. Pagnahiling niya na kadakul kan mga kaso, pigaanggotan an "interpreter" asin pignenegaran na an mga sugo niya.

May beses pinapaunog o pinapatago niya an kaso sa "civil case incharge" kon dai siya tatao magrvsolver kan mga isyo. Pagmakalihis nin siya in na polo o nobentang aldao na iyo an "reglamentary period," pigaanggotan an "Civil case incharge" asin pignenegaran an pigtaram niya.

Nariribong an mga empleyado sa Huwes ninda ta garong birik*birik na bentilador an mga tataramon niya.

Nabaretaan kan mga empleyado na bako an Huwes ninda an naggigibo kan desisyon kan husgado kondi an agom niyang abogada. Nanrtsa ninda na iba an lenguwahe sa desisyon sa mga o pagsurat o pagtaram kan huwes.

Si Huwes Gabriel Malasarte, apesar ru puti ru an payo asin garong paltto an hawak, nagkukua nin mga hoben na tsiks na garo na lang makuapo niya tanganing maprobaran na matso siya.
Huh daa kan gaweng ini, makikuwarta Dakul an huring-huding na sa sala niya, M» dakul magtao nin kuwarta iyo on minagana
Si Huwes Luis Gu/man pirmeng nagpopospon nin bista ta mahilig inakisosyatan. Kon sain igwang inuman o okasyon arog baga nin kumpleanyo, anibersaryo, piyesta, kasalan, o iba pa, minduman siya.    Ini an taong hkwilon sana

Kon nabuburat daa an Huwes na ini, kanta sanang kanta maski desentonado an boses. Garong raot na plaka pa ulit-ulit kan paborito niyang kanta na "To All the Grls I l-oved Before".

Igwang kasabihan na an tao kayang tioson an gutom, an_ kakulangan sa paggubing, an uranan o initan. Alagad dai kavang tioson an masimpil na pagkawara nin hustisya.
Igwang mga minahuramentado huli kan inhustisya Igwang minagibo kan sadiri nindang hatol sa nagkasala sainda. Igwang minaturukod sa bukid tanganing labanan an gobyerno na dai nakakatao nin (
Ini saro lang na patanao kan sarsuwela sa hudikatura. An "judicial and Bar Council" na nagrekomendar kan mga Huwes sagkod an nakaagi asin presenteng Presidente kan Pilipinas na nagnombrar kan mga Huwes igwa man nin dakulang parte sa
beladang ini.
Kon gustong maaraman kan "Ombusman" o kan "Presiden¬tial Anti-Crime Commission" an manunungod sa rnga mahistrado asin huwes sa enterong Pilipinas, puede nindang pasimbagon an mga empleyado sa gabos na korte nin duwang minasunod na hapot, alagad dai na pagpapirmahon kan saindang ngaran:
1.  Ano an gusto mo sa saimong Huwes o mahistrado?

      2. Ano an habo mo sa saimong Huwes o mahistrado?

Mas dakul an aram kan yaon sa laog- Tibaad pa makatabang sa pinagmamawot na pag babago.

Sabi kan nagkapirang abogado, dai manigong magnombrar nin huwes na madali nang magretiro sa servisyo asin may kamatian ta an karoy na mayor iyo an pagkohra nin milyones de pesos na "retirement benefit". Manigo daang su matukao sa puwesto nin :nga sampulong taon tanganing dai magpaunog o magpabaya nin mga kaso na iwawalat sa masunod na Huwes saiya.

Apesar kan kadarudakuiang bencpisyo asin pribelehiyo kan mga huwes, iyo pa ini an nangyayarlri.

Sanggatos na pesos lang an pigbabayad ninda bulatvhulan para sa "retirement" sa "Government Service Insurance System" (GSIS) alagad milyones an pigkokobra pagretiro.

An ibang empleyado sa gobycrno mas halangkao an pigbabayad arog baga kan diyan.tor sa korte, nagbabayad para sa "retirement" bulan-bulan sa GSIS nin 172.00; an "Clerk" nag babayad 214.00' an osfenograper 274-00; an "legal researcher" 298.00; an "head teacher III" sa eskuwela pubhka 250.00; alagad dai mina kobra nin milyones na benepisyo sa "retire¬ment".
Igwang diperensiya an sistema asin palakao kan satuyang gobyerno ta bakong parareho an Irato sa gabos na empleyado. Igwang inihustisya sa bakong mga huwes asin mahistrado an GSIS "policy".

Puwede dao na makaiba ini kon magkaigwa nin rcporma? Pasabungan man lugod kan Mahal na Diyos an satuyang mga lideres na patunayan sa gibo an pirme nindang pigsasabing "Hustisya, katalingkasan asin demokrasya para sa gabos".



<b>PANGARAP AT PAGHAHANAP</b>

<i><b>Rafael Buemia</b></i>


Pangarap:
Sapagkat sa daigdig ng maUliit at malalaki ang nakapagitan ay mapulang kapsyon ng mga pangarap at paghahanap. Na doon ang ulila'y mga api, walang puwang ang katarungan, walang langit.
Ang sakim at mapang-api ay may langit, sa kanila ang katarungan. Sa maliliit walang hugis ang mga gunita, kaylayo ng pag-asa sapagkat kaylayo ng mga guni-guni
walang anyo ang buhay kundi mga bulok na
laman at buto.
Ang tanging may hugis ay eksploytasyon, pagka-api, pagsasamantala ng mga naghaharing-uri: lahat ng kasuklam-suklam: kawalang pag-asa, kalupitan, pagkasindak. kaalipnan, impiycrno jt kawalan*
Si malalaki, buhay na tatsulok
ang kapangyarihan, kayamanan at karangalan:
mga paraisong inagaw sa mga maliliit.
May aawitan bang bangkay ang langay-langayan?
May pangarap ba sa isang tuldok ng Itipa?
May pangarap ba sa isang sipi ng gunita?
Mayroon nga ba kasarna?

Paghahanap:

Ginoo, saan ko matatagpuan
ang kamatayang walang kaalipnan,
doon ba sa talahibang lagablab ang itak,
doon ba sa ritwal na bodabil?
Ginoo, saan ko dadalhin ang kabaong
ng mga api,
doon ba sa Iiwasan ng mga alitaptap at gamu-gamo
doon ba sa punso ng mga langgam,
doon ba sa duluhan ng mga uod?
Ginoo, saan ko isisigaw ang hinagpis ng mga ina,
doon ba sa entablado ng drama'! borloloy,
doon ba sa pinilakang labing ng pantasva?
Ginoo, saan ko ibubulong
ang uha ng mga sanggol,
doon ba sa gusali ng mga henyo't paham,
doon ba sa landas ng pagtangis at kaalipnan?
Ginoo, saan?
Pangarap:
Kasama, kami'y pupunta sa mga bundok,
*a mga pa It ok, sa mga tubigan, sa mga batisan,
sa mga pabnka at pagawaan, sa mga kalyehon at daan.
 
 
<b>SUMMER IN LIGAO</b>
<i><b>Gabriel Bordado, fr</b></i>

<i>(For Gil Barfa, Boy Mabeza and Ncna Mabentang
who were felled, along with four other persons, by a hail of bullets in Ligao, Albay, 15 May 1987) </i>


What brought you here my friends?
This is no man's land.
For even in the season of flowers
and sea shores.
the hills of Ligao explode,
not with the shrill trills of sparrows
but with the deathly crackles of gunfire.

Our people need us, you said.
Their fields have dried up
and the fruits of the nearby forest
have been reduced to ashes
by the fierce fires of May.
They will surely starve
unless we move now

And so you came,
armed with nothing but memories
of droughty summers,
never knowing that one day,
blood flowing from your bullet-riddled bodies
would drench the parched earth of Ligao
UPON READING A MONOGRAPH ON HOW TO MEASURE POVERTY

<i> (For my wife Georgijvi whose university acquired theories have yet to be tempered by the realities of times) </i>

At the university,
academicians measure poverty
in terms of mathematical functions;
hunger is expressed
in logarithmic equations,
want and deprivation inferred
through statistical extrapolations.
Even squalor ha* been transmuted
into econometric symbols:
cold, precise and deodorized.

Meanwhile, a scavenger plods past
a fly-infested mound of garbage
dumped just outside the university campus.




<b>DUN KA SAGUBAT</b>
<i><b>Ben Cscoto</b></i>

Diin ka sa Gubat,
Sa may poso, sa sanga na dalan
San Daco-na-Cota,
Sa magayon-gayon na kapilya
Kan Ina san Pirmeng Danon,
O kun sa banal na Akademva
Ni San Antonio,
O sa may molinohan
Ni Pedro Lim intsik,
Sa kapasakyan na mahiwa*

San Cogon, San Ignacio O Behran, con hale ka Mag-sliopping sa Sorsogon7
Dtin ka sa Gubat,
Sa may poso, sa sanga na dalan
San Daco-na-Cota.
Doon sa malm halabaon
Na svmentado na lulay
Sa Manook, sa crossing
San may sementeryo ni Padrique
O sa A guana I do, Cara Tsip
(nan nira King) O sa Herrera, hale sa dagat Diretso sa emergency Sa Prielo sa may bombahan, Sa mga gasolinahan, sa Paradise O sa presko na bung-haw san Dancalan? Makila ko man lugod ikaw. An mga hinalcan mo Sa iyo lugar! Diin ka sa Gubat, Sa may poso, sa sanga na dalan San Daco-na-Cota, Sa espaltado na sungkaan San Quezon-Padrique Quezon - Agu i na Id o, () paliko sa wala, Taga-Balud ka? Norte, Sur?
Din makihiran
Magdayo pa sa Pinontingan,
Sa mga sinehan nira Soya
O Buritua, o kara Cha
O harani sa palasyo
Ni San Antonio de Padua
Sa natad niya palibot
San maaso, magabon na park
Sa piliw-piliw san baybayon.
Sabihan hak
Kun ha en ka din.
Kay nganing maaranuu ko nun An pu>tura mo Kon IUtil wing ka.
An aram ko hak doon MIVO S-i Quezon an mav poso
San panahon magtutubod
Nivan tnavad pa man Inkakati ngani lang Sige na,
Sabiha na baya sa ako niyan Kon diin ka sa Gubat Sa may poso. sa sanga na dalan San Daco-na-Cota,
la><i>tnm</i> B. Liana
KABAKO

Sa kan to, nilaklaklak ng mga macho
ang puri't knluluwa ng mga Btnibirocha
Sa pagaawa'y nilalamon ng kapital
ang talino't ganda ng mga l.orena
Sti bukid. opisina at tahanan man.
inaahla ang bawat Lisa at Maria.
Alam do dahil sito'v ako At ako'v sila.
lindera ako. weytres, magsasaka, manggagawa sa pabrika -
Titser ako. tv.surera. kaminera puta kung minsan -
Ina ako. anak. kapalid, asawa;
Puson ako. dibdth. kaangkinang balding mahihinog at sasabog
Ng pula. Tulad ng bulaklak. Si Umfc mav pilit bubukadkad. Uilago akosa pinggan at liyan At maghahabi ng pangarap.
Sila'y ako, ako'y sila.
Bukas, niagbihiRkis kami ng lila.
 
<b>GRANDPA</b>

The grooves have deepened
In the face caressed by eighty years of sun;
Rivers of sweat have rushed there
To irrigate crops that knew not
His slurping, teeth-gnashing at dinner
They shine still, when he smiles —
Those teeth that only know
The brush of bete! husk;
But I remember,
They can cut tough strings he used
To tie the rice.
His corns, they hurt
My face spoiled by city life;
But I love the feel of them -
The hands that fashioned
My comforts.




<b>NGATA... ? </b>
<i><b>Felizardo T- Masagca</b></i>

Ngata pagkilingan an sarong panahong nangagi sa diklom, Kun an katuyohan kan simong paglakaw liwanag hanapon? (an tinalikdan mo saro sa nang serye, kan napunan mo nang halawig pang biyahe ...) Ngata pagbweltahon nawaltak na yaman kan manga semaron, Kun an manga ini iyo an maulang sa banal mong misyon?

Ngata pagdangogon an saltong pagsadol nin manga tentasyon, Kun may dalan ka nang doman minasuysoy sa tunay na hukom?
(siya an mataram kun an ginibo mo, puede nang isurat sa saiyang libro ...)
Ngata pagrumdomon an lumingas nang huwad na millenium?
An naparang glorya sa simong pagturog ngata paghanapon?
^gata pagtangisan id long narumpag nang humo na pedestal,
Na pinagtukawan kan bogus mong diyos na mayong ladawan? (tunay na mensahe saimong saboton, nganing sa pagkalaw dai masalingoy ...)
Ngata pag-andaman an nagdadangadang na kastigo-pinal?
An pagkakasala kun tuyong ginibo ngata pagbasulan?













<b>CANCION V</b>
<b><i>Francisco V. Pcnones</b></i><b> /r. (3-27-92) </b>

Manlaen-laen na lawog an pinapandok mo. Minsan. pampam kang an hamot dac madaehan sa lipot nin kabanggihan. Sa lumhok kan simong daghan nalalaom kita sa kalingawan sa totoong dalagan nin buhay Hull ta nagigin man kita bellas sa piot mong entablado
Minaluvos kita irarom kan saiyang saldang,
an satong kaakian ina a lang,
inaatang nganing makusog,
pusog an rued a kan ekonomiya,
an harigi kan industriya.
Asin kun ttnatakla o gasgas na
tumilyo kitang inaapon na una.
Sa ibang aldaw, pangaturugan ka man
nakakasilaw an rayo, an pagullanan
sa tahaw kan samong pakpak
asin simong ilaw
nangangahulugan nin samong kagadanan.
Magn ka man atyan
igwang pangako,
babadbaron, huhubadon
butnol kan samong bungo,
tatanoson an siko-siko
samong pagkawara, dinudumanan,
ipaliliwanag misteryo nin kinaban.
Alagad an mga puertahan
r.j simong tinutukdo
orog na m ina i to* it ok
sa samong atuhang.
mantang nagpupurustahan
daeng lawog na mga para da Ian,
kun saen an samong lalaogan.
Kaya, minaawit ako
saimo ngonian, haloy sa sakong
nakalumay,
minapaaram ta nasantiguar
sa turuhok simong mata sa kabanggihan,
mga ilaw mong nandadaya, nandadanyar
mga putikon mong propeta,
mga lintian, Uinta
mong mga kapitalista
sinupsop an dugo kan masa.
Mauli na ako sa ciudad
kan sakong ama.
kun saen nakapucsto na
an lamesa nin pag-oogma,
duman kun saen
an katotoohan
ma Una w na nagkakaxaw-kasaw kataid nin mga pako sa pampang, duman sa banwaan na an gabos mga magtururugang.




<b>KUN NAMAMANSAYAN AN TAK AY</b>

Pirmeng yaon an pagmamawot na makapuli
Alagad, rnadoot na an dalan
asin an ambon nagtutugdon na sa mga dahon.
Marumarom naman kun siisay an biibalikan
o kun ini kamatean, recuordong dae malingawan.
Saro daw ining nabayaan o napabayaan?
Minalayog-layog na alibangbang
an mga kahaputan,
Minaparong-parong na aninipot
an mga kasimbagan.
Alagad an pagarang
nanraranrang sa lipot nin kabanggihan.


A in naglulukso-Iuksong lukton an sakong daghan kun namamansayan pagbuswak-burak nin takay sa danaw. An sadiri-an kabilugan nin pagkaaram namumuyang makisumaro sa katoninongan na nasasaray, hilom na naaaraman manongod sa katalingkasan nin mga hito sa kairaruman, pagkatakod-takod kan huna lang patod na kimlat nin kabiloonan asin saiyang pagbubuswang
asin an kamot na nagtataong kabilugan digdi gabos * sarong makakamhan, sarong Diyos.






<b>CANCION PARA SA MGA KAIBA</b>

Huling nangyayari ini: pagsasangli nin mga aldaw may rason siya lang nakakaaram siring sa pagbaba asin paglangkaw kan tubig sa kadagatan*

Hare kang panluyahan: ali ngani kita ngonian alagad sa aga kitang mahira sa mga baybay sa pangpang. Api ngant kita ngonian, nudma, kitang mabago sa lawng kan mundo.

Huling satnng nilalakaw
igwa kitang pagtubod
na satong masasagkod
asin an satong pagkamoot.
dae na nanggad ibang minamawot,
dae na nanggad matatakot.


<b>PAGBUBUNTIS NG PA1 AY</b>
<i><b>Honesto M. Pesimo, Jr. </b></i>

Pawis ko ma'y maging dugo
May tinik man sa paguugit sa pusikit na mundo; May damo mang sumasalit, may baging mang kumakapit Lakas ay iginigiit
Kahit tumangging pabahgtad sa Upya at susod -Gagabayan ko ang araro na may lakas at lugod.

Punla ko'y masiglang binhi
Na hininga ng buhay na isinabog, nangagusli
Sa tigang na lupa na binungkal ng dugo at pawis;
Kaya bangungot sa libing
baka mabaog ang tundos ng tanim sa bukurin -Kmalimutan at sa pagtulog ay di ko dalahin.

Inumog ng bawat tuwa,
Pagbunot sa damo. pagdurog sa lukton, suso, daga; Pagpatak, paghulas, pagbuhos ng pawis, ulan, Iuha Ay pangarap kong di pata Sa pilapil, sa pinunla. sa pagasam, sa pagasa -I landog na biya a ng butil na burn;: s,i tumana

Ang pagbubuntis ng palay -
Mithing ginto sa kasuyong lupang di dapat tumamlay: Magtging bigas, sa dapugang-bayan ay iluluto Kung ito mav isusubo
Tityaking di ako mapapaso nang ang pangako
Nang bukiri'y pumintig sa saanma't alinmang mundo.







<i><b>Merlinda Bobis</b></i>
<b>DARAG ANG M AG AYON</b>sr

babagohon ni daragang magayon
an saiyang istorya
dai na siya magagadan,
dai na siya magiging bulkan.
sa salog kan rawis sinda naghilingan, prinsesa, prinsipe nin mga kahadean hagunos nin puso, sainda uminanod, sa laad nin puson, an duwa nalunod.
alagad,
babagohon ni daragang magayon
an saiyang agi-agL
dai na siya magagadan,
dai na siya magiging bulkan*
kung ma moot man si magayon, an saiyang puso bubuhian-pupugolon, an pagkugos kaya sa sarong panganoron, dai mapugolan - siguradong kagadanon.
dangogon,
babagohon ni magayon an saiyang palad. dai na siya magagadan, dai na siya magiging buikan.
sa gyera ni panganoron asin pagtuga, dai na siya magmamasid na takot o langkag, huhubaron na an kagayonang marka, tapos isosolot an armas, an kalasag.
bilinga,
binabago kan babayi
an hiro nin sadiri.
dai na siya magagadan,
dai na siya magiging bulkan.
sa mga syudad sagkod kadlangan, nagmamartasa an ibang kagayonan, wara nang bulkan na sarong lubongan, patag na patag na an kusog nin daghan




Title:News Collection 3

SA NFA BICOL
Imported rice isasabat sa efecto kan El Niño

Ciudad nin Legaspi – An National Food Authority (NFA) Bicol nagsabi na dawa nagsakat na sa P177 milliones pesos an danyos sa Bicol sa paroyan, alagad nacierto sa consumedores na suficiente an 2,050,196 na sakong stock nin NFA rice sa saindang bodega afuera kan nakatalaan pag-abot pa nin dugang na imported rice gikan sa Vietnam.  

        Si Nelsie Alcantara, PIO kan NFA Bicol nagpahayag sa entrevista kan Bicol Mail na dawa mag-abot pa sa bulan nin Julio 2010 an El Niño Phenomenon abonda pa sa supply nin bagas sa anom na provincias kan Kabikolan.

        Igwa pang maabot na 643,00 na sakong Vietnam rice afuera pa kan 320,998 na sakong paroy na binakal kan agencia sa mga paraoma sa lindong kan rice procurement program kan NFA.

        An dos milliones na sakong bagas madurar nin 130 dias dai pa kabali digdi an dugang na imported rice asin mga stock nin bagas asin paroy sa mga bodega kan NFA sa mga provincias kan Kabikolan, sabi pa kan parataram kan agencia.

        An oficina ni OIC Regional Director Marilyn V. Sta Catalina kan Department of Agriculture sa Bicol nagsabi na sa sa pinakahuring damage report kan Marzo 1, 2010 sa inicial na tiniripon na report hali sa mga Provincial Agriculturist nagsakat na sa P177,740,525 asin afectado na 4,689 na hectaria, alagad an 3,481 hectaria an mayo na nin paglaom na may aanihon pa.

        Huli sa efecto kan El Niño maabot na sa 7,466 na paraoma sa Kabikolan an nagkarulogi mientras na dai pang kasegurohan kun ano an magiging ayuda kan gobierno.

        An ibang mga rice retailers nagiging opurtunista kan pagluya kan produccion nin paroy asin an ginigibo nagpalangkaw na an precio kan commercial rice si dating P32.00 cada kilo nagsakat na sa P34.00.

        Sa precio kan NFA rice mantenido man giraray an P18.50 asin P25.00 cada kilo. Ipinahayag pa na plano kan agencia na maglibot an saindang NFA rolling store sa mga barangay nganing dai magparalangkaw an precio kan  commercial rice sa mga mercado.

        An DA Bicol saro sa pigrerecomendar sa central office nganing matubigan an afectadong kaomahan iyo an cloud seeding, alagad dai pa nin accion sa tahaw kan naglalawig na efecto kan El Niño.

        An Philippine Atmospheric Geophysical and Astronomical Services (Pagasa) nagsabi na an panahon nin tag-init malawig pa asta bulan nin Junio asin Julio.

        Sa lado kan National Irrigation Administration an saindang programa sa kakulangan nin tubig iyo an pagrasion kan patubig sa kaomahan. 


http://www.bicolmail.com/issue/2010/mar4/xlakaw.html

1,294 kilometros na paglakaw vs cancer

Sa paglaban sa cancer, nagsikad an proyecto na inaapod na “Step Juan” kan Enero 11, 2010 hali sa Pagudpod, Ilocos Norte asin matapos sa Matnog, Sorsogon sa Marzo 10, 2010.

        An “Step Juan’ sarong walking expedition kan saro sanang lalaki. An idiya iyo an paglakaw na mayo nin ano man na lulonadan asin ginigibo sa laog nin nagkaperang semana, napundo sana kun makakan asin mapahingalo. An katuyohan nganing makatimos nin fondo para mabulong an kaakian na nag-eedad nin duwang bulan asta sa 18 anyos na may cancer sa lindong kan Cancer Warriors Foundation.

        Ini an mga pahayag ni Tomas Leonor, na sarong mountaineer asin passionate artist kan maka-olay kan Bicol Mail kan Sabado, Pebrero 28, 2010 antes naglakaw kan Domingong aga pasiring sa Sorsogon hali sa Pili, Camarines Sur.

        Naglakaw siya nin maabot sa 1,294 na kilometros sa halabang highways asin nag-agi sa 33 na mayor na ciudades asin 150ng mga banwaan. An expedition suportado kan mga kabisto asin amigo ni Leonor na naghiras kan saindang campania sa mga kaakian na may cancer.

        An matitipon na fondo gikan sa mga donacion madalagan sa Cancer Warriors Foundation nganing matabangan tulos an mga pobreng kaakian.  An gabos na mga nagpapadreno, donors, asin suportadores ilalaag sa saindang website asin sa saindang facebook account..

        An kaakian na may cancer dai makahiro o makakawat nin normal dawa na ngani an saindang familia igwang “playground,” dai maka-escuela huli ta pigbubulong, haros sinda ferming nagsusolo sa bilog na maghapon, kaya an katuyohan kan Step Juan dakul na an nagsusuporta.

        An proyecto enot nagpoon kan Junio 2009 asin piglalaoman na an paglakaw masikad bulan nin Agosto alagad huli sa kakulangan nin volunteers asin oras, kulang an padreno na matabang sa proyecto. Apesar kaini piglalaoman na sinda makakarecibe nin suporta asin ayuda matapos ponan kan Enero 11. 



Sa PANAHON NIN ELECCION
LGU Naga mabakal nin cantidad P4M na NFA rice

Mabakal nin NFA rice na cantidad P4 milliones an local na gobierno kan Ciudad nin Naga na ididistribuir sa mga barangay mientras na nagrarani na an campaign period sa mga candidato local sa Marzo 26.

        Ini matapos aprovaran sa ginibong regular session kan Sanggunian Panlungsod kan Martes, Marzo 2, 2010 an sarong resolucion na nag-aawtorisar ki Alcalde Jesse M. Robredo sa pagbakal nin 7,053 na sakong NFA rice na may total na P4,050,000 nganing idistribuir sa maabot sa 1,500 na miembros kan Sanggawadan sa mga barangay kan ciudad.

        Si Consejal Nelson Legacion, nagpadreno kan resolucion nagpahayag sa Bicol Mail na bakong pampolitica an saindang motivo sa pagbakal kan dakulang cantidad kan bagas nin NFA envez ini dati nang programa kan City Hall.

        Nanungod lang na panahon nin eleccion kaya pueding dudahan na gagamiton sa politica alagad bako ni an intencion kan ciudad envez si dating programa siring kan paskohan sa barangay, Sanggawadan asin kabali na sa programa kan Quality Universal Elementary Education in Naga (QUEEN) sa mga escuela sa public school, sabi pa ni Legacion.

        Si Consejal Badeth Roco nagsabi na igwang kulatilya sa resolucion na dapat iyo an masunod sa pagdistribuir nin bagas sa mga beneficiaries. Ngonian na bulan nin Marzo asin Abril an 726 na sakong NFA rice para sa mga magurang kan escuela sa public schools na kabali sa QUEEN program kan ciudad asin igwang tagamang 1,271ng sakong bagas na ididistribuir sa bulan nin Abril sa Sanggawadan.

        An 7,053 na sakong bagas dapat dai uboson sa ngonian na Marzo asin Abril huli ta ini nakatagama asta sa Deciembre, sabi pa ni Roco.

        An annual budget kan ciudad kabali na an sinambit na fondo nangyari sana na nag-aprovaran nin resolucion huli ta ini an rekisitos kan oficina kan NFA nganing tugotan an LGU na makabakal kan NFA rice.

        Si City Social Welfare Development Officer Jimmy Reblando kan City Hall nagsabi na sa record kan saindang oficina regular an pagbakal kan ciudad nin bagas sa NFA na  pigdidistribuir sa Sanggawadan cada quarter.

        An Sanggawadan, sarong programa kan ciudad na na dating pig-ayudahan nin fondo kan Australian government alagad pakatapos na maubos na si fondo tinuwadan na asin ngonian sinalo na kan local na gobierno.

        Mientras tanto an NFA Camarines Sur nagsabi na huli kan efecto kan El Niño Phenomenon naghuros si numero kan sinakong paroy na pigpapabakal sa saindang oficina provincial kan mga paraoma.

        Alagad nagcierto na suficiente an 507,900 na stock nin bagas sa bodega afuera kan piglalaoman kan pag-abot kan 200.000 na sakong Vietnam rice.



Batching plant kan PNR hagad sarahan

KUN magpapadagos an ilegal na batching plant sa lote kan Philippine National Railways (PNR) sa barangay Triangulo, Ciudad nin Naga delicado an salud kan mga residentes kan barangay.

        Nagrereclamo na an Barangay Council huli ta igwa nang na-afectaran an salud kan residentes huli kan alpog kan cemento gikan sa planta na nasasangab orog na si kaakian.

        Kun nag-aandar an planta dawa sarado an mga bintana huli ta ordinario sana an mga kaharungan nalaog man giraray an alpog.

        Si Brgy. Kgd. Aurora Zaida Roco nagsabi na afuera kan afectado an salud kan pobreng mga residentes nakaka-disturbo pa kun inaabotan nin matanga an operacion kan planta.

        An mobile batching plant iyo an nag-gigibo nin mga travesa na ginagamit sa rehabilitacion kan relis kan PNR na nagpapadagos sa ngonian digdi sa Camarines Sur pasiring sa Lucena asin sa Albay.

        Si ENRO Oscar Orosco kan local na gobierno kan Ciudad nin Naga nagconfirmar na mayong permit sa saindang oficina an operacion kan planta asin maging sa oficina kan Department of Environment and Natural Resources.

        Sinabi kan ENRO Officer na magkaka-igwa sinda nin miting kan DENR asin an namamahala kan planta sa Martes, Marzo 9 nganing resolveran an reclamo kan residentes sagcod na pueding ipapondo an operacion huli kan kawaran nin permit.

        Sa PNR, sinabi ni Division Manager Constancio Toledano na an planta extension sana kan gibohon nin travesa sa Lucena, alagad bako an manijamento kan perokaril an namamahala envez an contractor na pigngaranan na DSG Construction.

        Dati-dati 24 oras an operacion kan planta alagad huli kan reclamo nin mga residentes abot na sanang alas 9:00 nin bangui.

        Napapalibotan nin kaharongan an planta kaya dakul an afectado sagcod na pueding magherilang an residentes, sabi pa kan Brgy. Kgd.

        Nag-aapelar na an afectadong residentes na mag-accion na an local na gobierno asin DENR nganing dai magherilang an residentes.

        Si General Manager Ower Andal kan PNR dai pa nin comento sa reclamo contra sa planta mientras na atendido siya sa nagpapadagos na rehabilitacion. 



Cloud seeding ginigibo aro-aldaw kan DA Bicol
P230 Million danyos sa agricultura huli sa El Niño

Pili, Camarines Sur – Maabot sa P2.5 milliones an fondo kan Department of Agriculture (DA) na ginagamit sa haros aro-aldaw na cloud seeding na nagpoon kan Sabado, Marzo 6 sa mga provincias kan Albay, Camarines Sur asin Masbate na iyo an tinatamaan kan El Niño Phenomenon sa Bicol.

        Sa pinakahuring damage report cantidad P230 milliones sa agricultura asin maabot sa 12 mil na mga paraoma an afectado sa provincias kan Albay, Camarines Sur, Masbate, Catanaduanes asin Sorsogon.

        Si OIC Regional Director Marilyn V. Sta. Catalina kan DA Bicol nagpahayag sa entrevista kan Bicol Mail na madurar nin 70 oras sa laog nin 45 dias an ginigibong cloud seeding o artificial na pagpa-uran. Ginagamit an asin na winawarak sa panganuron nganing magkaigwa nin uran.

        An eroplano na ginagamit kan Bureau of Soils and Water Management (BSWM) yaon ngonian sa Legaspi City Airport .

        An BSWM iyo an namamahala kan cloud seeding sa tolong provincias alagad an pig-enot iyo an Albay asin Masbate . Dai na pigbali an Sorsogon huli ta kataid man sana kan Albay mientras na dikit man sana an danyos sa agricultura sa Catanduanes asin sa Camarines Norte mayo pa nin damage report.

        Si Undersecretary Joel Rudinas, namamayo kan DA Task for El Nino pig-ayon  sa dapat agihan kan cloud seeding an rehiyon cenco huli kan padagos na paglangkaw kan destroso sa agricultura particularmente sa kaomahan huli sa El Nino.

        Nagsakat na sa P230 milliones an danyos sa paroyan, P38 milliones pesos sa maisan asin P6.14 milliones sa gulayon. An Camarines Sur iyo an may halangkaw na danyos sa paroyan asin maisan cantidad P11.8 milliones, nagsunod an Masbate – P5.2 milliones, sa Albay – P4.1, sa Catanduanes – P1.6 milliones asin sa Sorsogon P1.3 milliones.

        Mahiwas nang kaomahan an afectado sa 79 mga municipalidades mientras an report man kan Philippine Coconut Authority kabali na sa afectado kan tag-init iyo an kanyogan.

        Antes kan artificial na uran an DA nagdistribuir na nin mga shallow tube wells sa nagkaperang paraoma nganing dai magka-aralang an saindang kaomahan.

         Nagtutubod an OIC Director na sa bulan nin Mayo 2010  pueding magkulpa na an init kan panahon asin magkaigwa na nin pagbulos nin uran nganing makapoon na an paraoma sa saindang pagtanum.

        Alagad si Fred Consulta kan Philippine Atmospheric Geophysical and Astronomical Services (Pagasa) Camarines Sur nagpatanid na kun nagbulos na nin uran kan nakaaging Sabado, dai pa magtiwala huli ta yaon pa an mas lalong mainit na bulan nin Abril.

        Mientras tanto, huli kan paghuros kan produccion nin paroy an National Food Authority sa Bicol nagpaseguro nin dos milliones na stock nin sakong imported rice bilang food security sa rehiyon. 



Refo project pigpapadagos kan DENR

Tinambac, Camarines Sur – Nagkulpa an isyu kan anomalia sa implementacion kan P4.9 milliones na reforestation project sa Barangay Lupi, alagad sa ngonian nagpapadagos an proyecto ngani sanang matakopan an controvercia.

        Si Alcalde Ruel Velarde nagsabi na an mga trabajante kan Bicol Upland Resources and Development Foundation, Inc. contratista kan DENR nagpapadagos kan refo project nganing taposon an proyecto.

         An jefe ejecutivo local nakarecibe kan report ni Director Marcus Jocelyn Fragada kan Pebrero 2009 na “100 percent fully planted and completed” an Bgry. Lupi. Digdi na nadiscobre na may anomalia an implementacion kan proyecto dai ngani nagcoordinar sa LGU asin mismo an mga miembro kan Mt. Isarog Guardians (MIGS) nagconfirmar na dai ninda naheling an refo project kun igwa man maabot sana sa limang hectaria sa dapat completohon na 150 hectaria susog sa contrata.

        Kun igwang nagtatanum posibleng napundo huli kan efecto kan El Niño Phenomenon mientras na masasayang sana huli ta magagadan an mga seedling huli kan tag-init.

        Nagkaperang mga miembros kan MIGS an nagfirma sa affidavit na nagbubulgar kan anomalosong proyecto.

        Afuera pa kaini, an Commission on Audit (COA) kaparejo man an saindang findings na dai tapos an proyecto.

        Nadiscobre pa na pati na ngani si 41.29ng hectaria na na-reforest kan CARE Philippines kan 2001-2003, asin an United Nations Development Program (UNDP) igwa man nin kaparejong proyecto kan 2002 na may 100 hectaria na pigdudahan na pigbali kan DENR na kabali pa sa P4.9 milliones na refo project.

               Nag-init pa an isyu kan an Multisectoral Committee for Project Monitoring and Evaluation nagconducir nin inspeccion kan Abril 18, 2009 asin naheling an mayong kamugtakan na proyecto kan agencia na pinamamayohan ni Fragada.

        Apesar kan COA report asin findings kan Multisectoral committee mayong nangyari sa investigacion maging an Residence Ombudsman sa Camarines Sur huli kan may nasasandigan na poderosong politico an halangkaw na oficial kan DENR Bicol.

        An refo project nasa lindong pa kan Bicol River Basin Watershed Management Project na pinamamayohan ni ASEC Chito Monzon.



Tabora sinikwal si Robredo
Ni Juan Escandor Jr.

NAGA CITY---Sa grabeng gabat kan acusacion ni Alcalde Jesse Robredo sa saiyang resignation bilang miembro kan Board kan Ateneo de Naga University (AdeNU), si University President Fr. Joel Tabora sinikwal si accion kan papahalion na alcalde kan Naga sa pagsabing an ginibo kaini igwang “digta nin pagsagin-sagin” (smacks of hypocrisy).

        Sa resignation letter na pecha Pebrero 1, 2010, inacusar ni Robredo an institucion kan Ateneo na “nagpalyar sa pagkuyog sa katotoohan, integridad asin pagkapatas (failed to uphold the values of truth, integrity and fairness) na sa pagtubod kan alcalde, ini nagtugot na gamiton kan anuman na partido na may tiak nganing ronoton ako asin an sakuyang administracion” (has allowed itself to be used by certain parties who have an axe to grind against me and my administration).

         “Asin sa pagdalagan nin duwang taon, an saindang sinasabing paghanap nin katotoohan kabang na nakapuntiriya sa gobierno kan ciudad, na may intencion na ipahiling an maraot (And for two years running, their purported search for the truth has unfairly focused on the city government, with the intention of casting it in a bad light)”, dagdag na acusacion ni Robredo laban sa Ateneo sa saiyang resignation letter.

         “Yaon an respeto ko, ako nagtutubod na si Alcalde Robredo kuta kinoa an esencia na mas pa an consideracion asin kuta siniyasat an pertinenteng mga bagay antes magbutas nin nanggagabos na mga pahayag (With all due respect, I believe Mayor Robredo should have taken the essence more in consideration and that he should have validated pertinent facts before making such sweeping statements}”, pag-explikar ni Tabora.

        Sa resignation letter pinangaranan ni Robredo an sarong actividad sa Ateneo kan nakaaging Enero, an “Regional Convention on Decoding Politics” na segun sa saiya, iyo an pinakahuring pagtira sa saiya.

         Segun ki Tabora bakong maray an dulot kan mga binutasan na acusacion kan alcalde sa institucion kan Ateneo na primirong mangyari sa historya kan pinakadaan na institucion kan mga Hesuita sa Naga.

        “May grabeng kapabayaan sa saiyang parte. Dai niya dinara an problema sa laog kan Board asin naghalat pa siya sa papataposon niyang termino pag-abot kan Pebrero 17. Garo man sanang pinabayaan niya an harong na matumprod sa kalayo asin siya madulag na na garo parong santo? (There was gross negligence on his part. He did not take the problem in the Board and waited until his term was about to end on February 17. It was like he let the house burn down and he was going away smelling like a saint?)”, sabi Tabora.

         “Nagreclamo siya kan mayor na pagpalyar kan Ateneo bilang sarong institucion. Alagad bilang sarong miembro kan Board kabali siya sa pagmato kan universidad asin igwa siyang unikong posicion na sabihon an pagpalyar sa mga reconosidong kairibahan sa Board, kairiba na an Provincial Superior kan Society of Jesus. (He complained of a major failure of the Ateneo as an institution. But as a member of its Board he shared oversight of the university and were in a unique position to point out the failure to very distinguished members of the Board, including the Provincial Superior of the Society of Jesus.),” sabi ni Tabora.

        Sabi niya an Board kan AdeNU sarong independiente asin nagsasadiri lain man sa ibang mga escuelahan na pinapadalagan kan mga Hesuita maski ngani sararo sinda sa irarom kan congregacion bilang provincia sa Pilipinas kan Society of Jesus.

        Si Tabora nagtuga na an mga ocacion sa Philosophy Department, pigrepresentaran si Robredo kan saiyang staff na nagpartisipar sa discucion asin nakipag-argumento sa mga isyung kritikal sa saiyang administracion, maski ngani sabi niya nungka nagresponde an alcalde sa imvitacion na mag-atendir siya.

        Sabi niya, bilang sarong oficial nin namamanwaan, si Robredo dapat dai nagin balat-sibuyas sa mga diskurso manungod sa saiyang pampublikong desicion asin accion na sa hiling kan padi, “nakul’gan an ego kan alcalde.”

        “Bilang sarong institucion academica, padagos niyamong itatao an oportunidad para sa discurso nin mga bagay manungod sa pampublikong interes. Gigihuhon niyamo ini na mayong takot o pabor. (As an academic institution, we will continue to provide opportunities for discourse on matters involving public interest. We will do so without fear or favor.),” sabi ni Tabora.

        Segun sa resignation letter ni Robredo: “(an) nagmamakulog na mga paratukdo asin estudiante kan Ateneo nagsumbong nin parehong sentimiento asin naghapot tano an nagkapirang personalidad sa Universidad padagos gingibong demonyo ako asin an sakuyang administracion maski sa mga klase.(c)oncerned Ateneo faculty and students have conveyed the same sentiment and have asked me why some personalities in the University continue to demonize me and my administration even in classrooms).”

        Sabi ni Tabora sigurado siya mayong nagpipintang demonyo sa alcalde maski ngani sabi niya sigurado man siya na nadangog niya an kritikal na discucion sa laog kan Universidad manungod sa paggogobierno sa Ciudad nin Naga.

        Segun sa saiya, an resignation letter ni Robredo pigdiskutir kan Board sa miting kan Pebrero 20, kun sain dai nag-atendir an alcalde.

        Nagtuga si Tabora na sa pagtapos kan termino ni Robredo kan nakaaging bulan, siya nakakompleto nin 15 taon sa laog kan Ateneo Board.

        “Kan magpoon an ikalimang tolong-taon na termino ni Robredo kan Pebrero 17, 2007, mayo siyang inantindiran na miting kan Board hasta ngonian na taon,” sabi niya.

        Sabi ni Tabora an talaan kan Board nakalista na dai nag-atendir an alcalde sa miting kan Pebredo 20, 2010; Noviembre 21, 2009; Agosto 15, 2009; Pebrero 21, 2009; asin Noviembre 15, 2008. 



SA CASURECO II
Pagtenir sa puesto kan duwang directors, cuestionable na -CCM

Calabanga, Camarines Sur – An Casureco II Consumers Movement (CCM) nagpatanid sa manijamiento kan cooperativa na magiging cuestionable an ano man na transaccion asin resolucion kan junta directiva sa padagos na pagtugot na magtenir sa puesto sinda directors Danilo Gonzales asin Abogado Adan Botor na dapat naghelig na sa puesto susog sa orden kan National Electrification Administration, huli ta parejong candidato sa eleccion local sa Mayo 10, 2010.

        Si dating Board President  Domingo Yu, pamayo kan CCM nagsabi na an NIA nagpaluwas na nin Memorandum kan Enero 14, 2010 na an arin man na nagplantiar nin certifico de canditura sa Comelec considerado nang naghelig sa puesto.

        Alagad apesar kan orden kan NEA si Gonzales na nagcacandidatong consejal kan Calabanga, Camarines Sur asin Botor, candidatong alcalde sa Ciudad nin Naga padagos pang nakakurapot sa puesto.

        Napag-araman na an duwang director dawa na ngani padagos pang nasa puesto apesar kan memorandum kan NEA, dai na tinutogotan kan manijamiento na magrecibe pa kan saindang honorarium.

        Hinagad na kan consumers movement na iimplementar na kan oficina ni OIC General Manager Jane Barrameda an pag-conven kan grupo nin sectores nganing mag-designar na nin director sa vacanteng puesto sa junta.

        An arin man na oficial o empleados kan cooperativa nin corriente na nagplantiar nin certifico de candidatura considered automatically resigned sa saindang posicion poon Enero 10, 2010 na iyo an pagsikad kan election period na matapos oficialmente sa Junio 9, 2010.

        Sa ibang cooperativa sa Camarines Sur siring kan Casureco I, nagsunod na sa orden kan NEA an mga director na candidato sa eleccion local huli ta igwa na nganing dating guidelines si Administrator Edith Bueno sa mga nagcancandidatong empleados asin oficial kan cooperativa.

        Mientras tanto, sinabi pa ni Yu na pabor sinda na maging permanente nang general manager si Barrameda huli kan marhay na manijamiento kan cooperativa sagcod na pasakat na sa category A an Casureco II. Alagad duda an dating presidente kan board  na posibleng tuyong inaabala sa presenting junta nganing makapotan ninda an nagtutukaw na OIC GM. 



Virtual games malaila na sa CSur

Malakop na an operacion kan virtual games sa Camarines Sur matapos magbalik na an online betting station kan Meridien Vista Gaming Corporation (MVGC) sa Camaligan, CSur kan Marzo 12, 2010 kan ibasura kan Provincial Prosecution Office an caso contra sa MVGC sa pagbalga kan Presidential Decree 1062.

        An manijamiento kan MVGC igwa nang pendienteng aplicante sa manlaen-laen na LGU sa Camarines Sur asin Ciudad nin Naga nganing magbugtak kan saindang mga betting station. An liga nin mga alcalde sa Camarines Sur pig-endorsar na an operacion kan sugal mientras na igwang ingreso na malaog sa mga LGU.

        Alagad an Arkidioces nin Caceres sa enot na entrevista kan Bicol Mail nanindugan contra sa ano man na forma nin sugal dawa ribayan an sugal na jueteng kan virtual games, sugal paman giraray huli ta dai man ini magiging productivo asin makakatabang sa pag-asenso nin banwaan.

        Si P\/Inspector Santiago Orozco, jefe de policia kan Camaligan Municipal Police Station, inarestar kan Enero 27, 2010 an pitong mga envuelto sa virtual games na sinda Crisanto Aguilar, Rico Garcia, Jason Mendoza, Michael Estefan, Jeypee Villegas, Jose Rubio, asin Bryan Santiago huli sa pagtubod na cuestionable an saindang operacion sagcod na nagsangat nin caso sa pagbalga kan PD 1602 o an ilegal na sugal.

        Alagad dai man na-provaran sa fiscalia na ilegal an online betting station huli ta an corporacion autorisado na magconducir kan gambling operation sa irarum kan Cagayan Economic Zone Authority (CEZA), na nacrear susog sa RA 7922.

        An MVGC igwang certificacion gikan sa CEZA na licenciado sa pagconducta kan gaming corporation. An corporacion autorisado sa pagbugtak nin betting stations sa arin man na lugar. Igwa pang pig-presentar na business permit gikan sa Camaligan, CSur, na may license No. 2010-631 na valido asta sa Deciembre 31, 2010. Huli kaini an reclamo kan Camaligan PNP binasura kan fiscalia.

        Si Salvador Reyes III, Associate Prosecution Attorney II iyo an nagpaluwas kan resolucion kan Marzo 5, 2010 asin aprovado ni Provincial Prosecutor Agapito Rosales.

        An jefe de policia nagpahayag na saiya nang narecibe an copia kan resolucion asin mayo sindang maginibo sunodon alagad dai pa cierto kun maplantiar nin motion for reconsideration.

        An Sanggunian Panlalawigan kan Camarines Sur nagpasar nin resolucion numerado 257 na nag-eendorsar kan operacion kan online betting station kan Meridien Vista Gaming Corporation sa provincia nin Camarines Sur.

        An resolucion pinalusot kan SP kan Noviembre 3, 2009 asin firmado ni Gobernador Luis Raymund F. Villafuerte, Jr.

        Kan Deciembre 2009 an League of Municipalities of the Philippines (LMP), Camarines Sur Chapter nagpasar nin resolucion na mina-uyon sa pagbugtak nin mga online betting station alagad kaipuhan i-regulate kan mga local na gobierno.

        Igwa nang enot na operacion kan betting stations sa mga banwaan kan Sagñay, Bato, Tigaon asin iba pang municipios sa provincia, alagad pinapundo ni Provincial Director Retirado huli ta mawot maaraman an legalidad kan sugal.

        An provincial director iyo an nakapapundo kan controvercial na jueteng sa Camarines Sur kan ini mag-asumir sa puesto kan Enero 9, 2010, alagad nagluluwas na karibay sa sugal iyo an virtual games. 



Paratukdo tinawan P5M, doctor sinisingil buwis kan consejo
Ni Juan Escandor Jr.

Ciudad nin Naga-- May rason mag-ogma an mga paratukdong napapairarom sa supervicion kan local na gobierno nin Naga nin huli ta sinda dinuhulan nin P5M nganing mabayadan na an cost of living allowance (Cola).  

        Sa sesyon regular kan nakaaging Martes, tinulod ni Consejal John Bongat, candidato para alcalde sa irarom kan Liberal Party or Team Naga, an pag-aprobar nin P5,040,000 na pampabayad sa Cola kan mga paratukdo, basi sa recomendacion ni Alcalde Jesse Robredo.

        Segun sa pahayag ni Bongat an beneficio para sa mga paratukdo tulos-tulos na itatao bago pa man mag-abot an eleccion sa Mayo 10.

        Sabi niya an alocacion nin pundong P5M maghahali sa capital outlay bilang non-office item and essential services nganing mapahalnas pa an serbicio sa educacion.

         Alagad, sa ibong na lado, an mga doctor sinisingil kan consejo kan Naga na bayadan an buwis kan edificio kan Camarines Sur Medical Society, oficial na organisacion nin mga doctor sa provincia, na nakatugdok sa laog kan city hall compound.

        Pinaaram ni Consejal Salvador Del Castillo an desicion kan Committee of Ways and Means na hagadon na sa Camarines Sur Medical Society an moroso sa real property kan edificiong pagsasadiri kaini.

        “Segun sa pasabot kan legal office, an Camarines Sur Medical Society dai kabale sa mga asosacion na exempted base sa provicion kan Local Government Code,” sabi ni Del Castillo.

        Sa puntong ini, nagpatanid si Bongat na dai ipwera an Camarines Sur Medical Society asin gabuson nang singilon an mga asosacion asin ahenciang may mga edificio sa laog kan city hall compound.

        Nagpasabot man si Consejal Esteban Abonal na pinag-urulayan sa comitiva nagkaperang propuesto nganing dai magbayad nin buwis an Camarines Sur Medical Society.

         Sabi ni Abonal saro sa tinutulod iyo na idonar kan grupo an edificio sa Ciudad nin Naga asin magkaigwa nin contrata manungod sa paggamit kaini.

        Dagdag pa niya, na pigtulod man ninda an propuestong magtao na sana nin servicio medical an mga doctor, bilang bayanihan sa serviciong pangsalud pabor sa ciudad.

        Segun ki Abonal, an mga propuestong tinulod kan comitiva sa Camarines Sur Medical Society inako kan representante kan grupo asin nagpromisang ipapaabot sa saiyang mga pag-iriba. 



Masbate may halangkaw na casong tipdas sa Bicol

Ciudad nin Legaspi – An provincia nin Masbate iyo an may halangkaw na caso nin tipdas sa Bicol. sa periodo poon Enero 1 asta Marzo 13, 2010 alagad piglinaw kan Departamento de Salud na bako pa ining nakaka-alarma huli ta naghuros ngani si caso kun icocomparar kan nagtalikod na taon.

        An oficina ni Regional Director Nestor Santiago nagpaluwas na kan report na sa 104 suspechado sa casong tipdas sa Bicol an 27 digdi pigpahayag na confirmado asin an 26 hali sa Masbate. An 16 na caso gikan sa banwaan nin Mobo asin 9 sa Ciudad nin Masbate, parejong sakop kan provincia nin Masbate.

        Saro sana an hali sa Camarines Sur asin an paciente gikan sa banwaan nin Calabanga. Sagcod kasuodma mayong report an DOH Bicol na binawian na paciente huli sa casong tipdas.

        Sa record kan DOH Regional Epidemiology Surveillance Unit sa total na 104ng suspechado sa sinambit na helang an 23 digdi hali sa Camarines Sur, 3 sa Catanduanes, 66 sa Masbate asin 12 sa Sorsogon.

        Sa kaparejong caso kan nagtalikod na taon, kan bulan nin Enero igwang 35ng caso, Pebrero – 29ng caso asin Marzo – 10ng caso asin igwang total na 74, sabi pa sa report kan agencia.

        An oficina central kan DOH nagpaluwas nin directiva sa mga regional director na magka-igwa nin higot na pag-monitor kan casong tipdas huli ta saro ini sa mga helang sa kaakian naglalakop ngonian na panahon nin tag-init.

        Mientras tanto, sa pinakahuring report sa City Health Office kan local na gobierno kan Ciudad nin Naga, duwa na an confirmadong caso sagcod kasuodmang Marzo 17.




Election hot spots sa CSur pigtukdo na

An nagkapera sa mga barangay kan bagong cuarto asin ika-limang distrito sa Camarines Sur an nasa listahan na kan Comelec na posibleng ideclara bilang election hot spot, alagad padagos pang pig-eevaluar kan PNP asin Philippine Army.

        Si SPO4 Romulo Fabiano, parataram kan Camarines Sur PNP Provincial Office nagsabi na sa ginibong miting kan Joint Security Coordinating Council sa Cam. Sur na compuesto kan PNP, Phil. Army asin Comelec pigluwas na kan mga awtoridad an pueding iconsiderar na hot spot sa maabot na pirilian sa Mayo 10, 2010.

        Sa conferencia presente an mga oficial na sinda Col. Edmund Avila kan 9th Infantry Division kan Philippine Army, OIC Provincial Director P\/Sr. Petronio Retirado asin Provincial Election Supervisor Romeo Serrano kan Comelec CamSur.

        Dai muna nginaranan an lugar mientras na pig-eevaluar pa an kamugtakan kan paz y orden, alagad piglinaw na an problema bako pa sa mainit na ralaban nin mga politico envez huli sa insurgencia.

        An barangay na may nangyaring garadanan huli sa insurgencia na envuelto pa an ibang candidato kabali sa pueding ideclarang hot spot, sabi pa kan PNP CamSur. Pigbuyagyag sana na an coastal na mga barangay sa sinambit na duwang distrito iyo an pig-eevaluar kan Comelec, PA, asin PNP.

        Namentionar ni Fabiano si nangyaring paglikidar sa sarong candidatong consejal sa Pasacao, CamSur na kabali na sa listahan.

        Siyam na sanang aldaw antes magsikad an campaign period sa mga candidato local pigpahayag pa kan PNP na matrangkilo an provincia.

        Padagos pang pig-iinvestigaran kan intelligence division kan PNP Camarines Sur an mga report na igwang Partisan Armed Groups (PAGs).

        Kabali pa sa natukar sa sinambit na conferencia iyo an higot na implementacion kan Comelec gun ban nganing madis-armaran an mga may darang armas asin maging matuninong an eleccion.

        Sa pinakahuring report kan PNP CamSur igwa nang 15ng mga persona na naconfiscaran nin badil poon na mag-efecto an election period kan Enero 10, 2010.

        Sinda anas nag-aatubang na nin caso sa corte sa pagbalga kan Comelec resolution 8714 asin ilegal na pagsukbit nin armas. 



71 hectariang kaomahan dai na mapatubigan kan NIA

Maabot na sa 71 hectaria sa provincias kan Albay, Camarines Sur asin Camarines Norte sa 24,500 hectaria na sakop kan servicio nin patubig kan National Irrigation Administration an entero nang afectado kan El Niño phenomenon asin mayo nang aanihon na paroy.

        An 3,807 hectaria an nasa inaapod nang critical level kun dai aaboton nin patubig, sabi ni Eduardo Yu, parataram kan oficina rehiyonal kan NIA Bicol.

        Sa laog sana nin duwang semana huli kan dai nag-uuran naghihiwas an kaomahan na afectado kan El Niño, nagkaka-igwa nin pagrasion nin patubig an NIA ngani sanang matubigan an na-aalang nang kaomahan alagad kinukolang pa giraray huli kan mainit na panahon.

        Nagbulos na nin uran kan nakaaging aldaw huli kan ginigibong cloud-seeding kan Department of Agriculture alagad bako pang bastante nganing matubigan an nag-aaralang na kaomahan.

        An Rinconada area sa Camarines Sur iyo an may mahiwas na kaomahan na afectado kan El Niño kan magsayuma an local na gobierno kan Buhi, Camarines Sur na bukasan an Lake Buhi Control Structure nganing mapatubigan an 5,512 hectaria na nag-aaralang na kaomahan.

        Nagsasayuma an LGU na bukasan an control structure mientras na dakul man na parasira sa Lake Buhi an afectado asin posibleng mawaran kan saindang hanap buhay.

        Mientras tanto, si OIC Regional Director Marilyn Sta. Catalina kan DA Bicol nagsabi na saindang pigpapadagos an cloud-seeding sa provincias kan Albay, Camarines Sur asin Masbate .

        Sa pinakahuring damage report sa agricultura sa Bicol sobra na sa 250 milliones an logi sa maisan, paroyan asin gulayon.



Nadakop kan PA sa Albay, bakong rebeldeng NPA

An National Democratic Front (NDF) Bicol nanindugan na bakong miembro kan New People’s Army si Jinky Martirez, nungka nagbali sa movimiento asin ilegal an pagkaka-arestar sa saiya kan mga soldados asin CAFGU na nakabase sa Villa Petrona, Libon, Albay.

        Ini an pahayag ni Ka Greg Bañares oficial na parataram kan NDF Bicol sa saiyang pinaluwas na press statement sa Bicol Mail matapos maaretsar si Martirez kan Marzo 7 asin ngonian ginagamit na propaganda kan militar bilang rebel returnee.

        Langtadan na illegal detention an accion kan militar, sabi pa kan NDF Bicol.

        An victima mientras na nakikipag-estoryahan sa amigang si Belen Talagtag kan Brgy. Macabugos, Libon kan kaparejong petsa  pinaluwas kan militar na miembro kan rebeldeng NPA asin nagsuko pakatapos kan encuentro harani sa residencia ni Belen.

        Alagad si Lt. Col. John Oberio, commanding officer kan 2nd Infantry Division kan Philippine Army nagsabi na si Jinky naarestar kan 9-man squad kan soldados kan gobierno kan magka-igwa nin encuentro sa maabot sa 13ng NPA sa South Tagbak, Barangay Macabugos, sa banwaan nin Libon mga ala 1:30 nin hapon kan Marzo 7.

        Sinabi pa natalikop kan soldados si Jinky matapos kan encuentro asin voluntad na nagsuko asin an saiyang darang M-16 rifle.

        Nagpahimotik si Jinky na siya miembro kan rebeldeng grupo.

        Mientras tanto, an militanteng grupo sa provincia kan Albay nagdedenuncia kan lakdang kan tropa militar sa ilegal na pag-arestar sa victima asin malinaw na pang-aabuso an ginigibo sa inocenteng civilian.



Pambayad sa PTC itao na sana sa PNP

Ciudad nin Legaspi – Envez kan pagbayad nin permit to campaign (PTC) sa CPP\/NPA kan mga candidato mas marhay pang mag-extendir sinda nin material na tabang sa mga awtoridad nganing gamiton sa pagtao nin seguridad sa politico asin maprotehiran an pagcampania sa controladong barangay kan NPA.

        Dapat pundohon na an pagtao nin cuarta sa mga kalaban kan gobierno mas efectivo kun saindang susuportaran an PNP maging Army sa operacion laban sa mga rebeldeng NPA nganing maolang an saindang extortion activity, sabi kan Bicol PNP.

        Nagiging higot an pagsingil kan PTC nganing tugotan an mga candidato na makalaog sa teritorio kan CPP\/NPA.

        Si P\/Supt<pd>.</pd> Eliezer Bron, parataram kan Bicol PNP naconducir nin entrevista kan Bicol Mail sa paagi nin telepono asin nagconfirmar kan mga sombong na mahiwas na an

        implementacion kan PTC sa mga candidato sa anom na provincias kan Kabikolan.

        Nakakabayad ngani nin 500 mil pesos an mga candidato sa PTC envez kaini magtabang nalang nin material na bagay sa awtoridad, alagad pigclaro na dai sinda naghuhurot nin ano man na cantidad, sabi ni Bron.

        Saiyang pighalimbawa nanga-ngaipo nin asistencia sa Masbate sa pagpalupad nin helicopter kun igwang operacion contra sa mga kalaban kan gobierno sa cada oras na paglupad nagastos sa fuel nin cantidad P14,000.

        Sa mga documentos na nasamsam kan military sa operacion contra sa NPA sa Catanduanes, ipinahayag na an candidatong gobernador pigcocolectahan nin cantidad P500 mil, P300 mil sa candidatong congresista, P50 mil sa candidatong bise gobernador asin alcalde,  P30 mil sa candidatong vocal asin P20 mil sa mga candidatong consejal.

        Pigkakarkulo kan Philippine Army na kan mga nakaaging eleccion maabot sa P1.7 billiones an nacolecta kan CPP\/NPA sa PTC sa mga candidato local asin nacional sa enterong Filipinas.

        Sa isyu na pueding idiscalificar an mga candidato na nagbabayag nin PTC, dificil maprovaran dawa na ngani igwang nasamsam na documentos an militar sa ginibong operacion sa NPA sa Catanduanes. An logbook, notebook na nakalista an nagbabayad nin PTC dai pueding maconsiderar na documentos nganing maging evidencia contra sa candidate, sabi pa ni Bron.

        An nasamsam na subersivong documentos pigsabi kan militar na igwang mga politico an nagbarayad na kan PTC asin kun sain ginibong hotel si transaccion sa pagbayad nin candidato.

        Kun igwang recibo sa pagbayad asin nagtestigo an NPA laban sa candidato, ini puedi nang evidencia, segun pa sa Bicol PNP.

        Mientras tanto, an Joint Security Coordinating Council nakatalaan na magpaluwas kan mga barangay asin banwaan na ipapasa-irarum sa watch list kan Commission on Election. An provincia nin Masbate iyo an may halangkaw na numero nin mga lugar na nasa election hot spots. 



Virtual games babawian permit

Camaligan, Camarines Sur – Preparado na cancelaron kan local na gobierno an pig-isyung license No. 2010-631 sa Meridien Vista Gaming  Corporation (MVGC), sa operacion kan online betting station kan Virtual Games karibay kan sugal na jueteng, kun an manlaen-laen na sectores mapabor na bawion an permit.

        Ini an pueding maging accion ni Alcalde Rolando Eduardo sa tahaw kan pagcontra kan simbahan asin nagpaabot naman nin dai pag-uyon si Liga ng Barangay Federation President Rodel Punzalan.

        Sinabi kan alcalde sa Bicol Mail na sa gigibohon na Municipal Peace and Order Council meeting ngonian na semana saiyang icoconsulta kun kinakaipuhan ipadagos an pagtugot ninda sa virtual games mientras na nagkapera nang mga sector an nagpapahayag nin pagcontra.

        Si Punzalan, nag-osipon sa jefe ejecutivo local na an sentimiento kan nagkaperang grupo sa saindang banwaan nagtutuyaw sa sugal asin dapat bawion na an permit na pig-isyu kan alcalde na valido asta sa Deciembre 31, 2010.

        An virtual games legal an operacion na igwang nalaog na ingreso sa LGU bakong arog sa jueteng, sabi pa ni Eduardo.

        An betting station sa Camaligan nabalik palang kan Marzo 12, 2010 kan ibasura kan Provincial Prosecution Office an casong pagbalga kan Presidential Decree 1602 sa pitong mga empleados kan MVGC na pigsangat ni P\/Inspector Santiago Orozco, jefe de policia kan Camaligan Municipal Police Station.

        Binasura an caso huli ta an MVGC  awtorisado na magconducir kan gambling operation sa irarum kan Cagayan Economic Zone Authority (CEZA), na nacrear susog sa Acta Republica 7922.

        Maging an Sanggunian Panlalawigan asin Liga nin mga Alcalde sa Camarines Sur an pig-endorsar sa mga local na gobierno an pagtugot sa virtual games.

        Huli kaini, an corporacion igwa nang pendieteng aplicante sa manlaen-laen na LGU nganing magwarak an online betting station sa provincia.

        Kun magiging negativo an panindugan kan MPOC igwa nang kakampi an PNP Camaligan, na enot nang pinapundo kan Enero 27, 2010. 



HULI SA ELECCION
Blood Bank problemado sa pagkulang-kulang dugo

Afectado an blood program kan Bicol Medical Center (BMC) sa Ciudad nin Naga nganing mamantenir an bastanteng stock nin dugo sa Blood Bank kan hospital huli kan kasiribotan sa nagdadangadang na eleccion sa Mayo 10, 2010.

        Si Dr<pd>.</pd> Rey Ibarrientos, pamayo kan Blood Bank kan BMC nagpahayag sa entrevista kan Bicol Mail na nagbaba nin 30 por ciento an nacocolecta ninda nin dugo aro-aldaw huli ta dakul an puyat, pagal sa pagcampania sa mga candidato mientras na laylo man si blood letting activities na dating pigpapadrenohan kan local na gobierno. Sa kasiribotan limitado an nakokoang dugo asin afectado talaga an programa asin an efecto iyo an pangangaipo nin dugo.

        Pig-osipon pa ni Ibarrientos na si dating 100 bags aro-aldaw na saindang nacocolecta sa ngonian nag-aabot na sana nin 40 asta sa 80 bags.

        Si ibang LGU na dating nagpapa-conducir nin mga blood letting activities nganing igwa sindang depositong dugo sa BMC en caso na ngangaipo an saindang paciente na kaipuhan an dugo nagpundo na kan programa.

        Pighahaditan na pueding maghuros pa an coleccion nin dugo huli ta masikad na an campaign period sa mga candidato local sa Marzo 26, 2010.

        Alagad nag-aapelar an BMC na ipadagos man giraray an blood program dawa panahon nin eleccion huli ta dapat masumpayan an buhay kan tao na kaipuhan an dugo. An arin man na grupo o LGU na mapadreno nin blood letting activities mag-coordinar sana sa Blood Bank Office nganing magtarabangan.

        Si dating apat aro-aldaw na programa sa pagtipon nin dugo an nangyari sa ngonian saro na sana na an envuelto pa an barangay council, sabi pa.

        Poon kan Enero 1, 2010 dakul na mga privadong ospital an nag-aasa sa deposito nin dugo sa BMC asin sa Red Cross.

        An mga LGU na igwang depositong dugo sa Blood Bank an pigtatawan nin prioridad iyo si residentes kan saindang banwaan, alagad kaipuhan na magkoa sana nin barangay certificate na sinda nag-eerok sa barangay na an local na gobierno igwa deposito.

        An LGU Calabanga saro sa bestadong parating may blood letting activities, alagad sa ngonian dai maaraman kun nuarin liwat magkaka-igwa kan sinambit na programa. 



BSP nagpatanid sa paglakop kan fekeng cuarta

AN Bangko Sentral ng Pilipinas (BSP), Naga Branch liwat nagpatanid sa publico na maglikay sa naglalakop na counterfeit o fekeng papel na cuarta na Php1,000 asin Php200 asin pigtutubodan na pueding gamiton sa eleccion nin pasaway na politico.

        Alagad pigpupontaria na posibleng sa rehiyon kan Visayas an imprentahan kan fekeng cuarta.

        Si Danilo Calumag, Branch Manager kan BSP sa Ciudad nin Naga nagconfirmar na an pinakahuri iyo an pagkakabawi kan counterfeit na Php200 bill na nangyari sa nacion kan Japan ngonian na bulan.

        An oficina central kan BSP tolos nag-alerto sa manlaen-laen na rehiyon nganing maaraman kan negociantes asin publico mientras na posibleng gamiton sa panahon nin eleccion kan ibang madayang candidato.

        Igwa nang enot na nasamsam an mga awtoridad sa Ciudad nin Iriga, Libmanan asin sa iba pang lugar mientras na an kaparejong pagbutwa kan fekeng cuarta nangyari naman kan mga nakaaging eleccion.

        Sinabi ni Calumag na an counterfeit na cuarta haros parejas an pagka-imprenta alagad madaling marisa huli ta malunsi an color sa genuine asin madaling mapakit. Maheheling sa retrato an pagbisto kan tunay asin feke nganing makalikay an publico.

        An siisay man na makakapot kan fekeng cuarta dapat isombong tolos sa mga awtoridad asin BSP nganing ma-investigaran an nasa likod kan nag-iimprenta kaini.

        An BSP andam na magtao nin reward money sa arin man na persona na makakatukdo kan imprentahan asin pigcierto na tatagoon an pangaran kan informer, sabi pa kan Branch Manager. 



Naga SP matao P1.8M sa MNCCI, nurse, NCPC
Ni Juan Escandor Jr.

CIUDAD nin Naga --- Dagos-dagos an pagtao nin fondo kan Sanggunian Panlungsod (SP) kan Naga base sa kahagadan nin grupo o hali mismo ki Alcalde Jesse Robredo na parte kan agenda nin cada sesyon nin consejo.

        Kan nakaaging sesyon regular, enot na pigdiscucionan kan SP Naga an hagad na ayuda kan Metro Naga Chamber of Commerce and Industry (MNCCI) na nagcacantidad P400,000.

         Segun ki Consejal John Bongat an gobierno kan Naga taon-taon nagtatao asistencia sa MNCCI nganing ilansar an “Business Week” na sa ika-anom nang taon ngonian.

         Sabi ni Bongat kaipuhan na maglaog nin sarong memorandum of agreement an gobierno local sa pagtao awtorisacion ki Robredo na makipagcontrata sa MNCCI.  

         Tinukar asin inaprobaran man an kahagadan ni Robredo na mag-alokar nin fondo cantidad P800,000 para itaong allowance sa servicio kan mga nars na volunteer sa city hospital.

         “It will cover the cost of allowance of volunteer nurses at the city hospital,” sabi ni Bongat, na segun pa sa saiya, an mga volunteer nurses mga lisenciado, na kadakli nagtatrabaho nganing may experiencia.

        Pigtutsada kan consejal an segun sa saiya praktis nin mga ospital sa Naga na binabayadan pa kan mga rehistradong nurse sa voluntad na trabahong tinatao sa ospital.

        Sabi ni Bongat an P800,000 na fondo “will be charge to the balance surplus.”

        An gobierno local kan Naga dagmang an “surplus” na fondo na naka-time deposit sa nagkapirang bangko sa laog nin ciudad, segun ki Francisco Mendoza, budget officer, sa enot na intrevista kan Bicol Mail.

        Halabang tinukar kan conseho an hinahagad na ayuda kan Naga City People’s Council (NCPC) na nagabot sa cantidad na P600,000 bilang taunan na fondong tinatao kan local na gobierno sa grupo.

        Pigtukar an posibilidad na gibuhon na sanang limang taon an contrata kan NCPC nganing maibitaran an taon-taon na sanang pagpirma nin contrata an alcalde kan Naga asin an NCPC.

        An contrata ginigibo nganing makaaprobitsar an NCPC sa fondo kan local na gobierno poon na maitindog an grupo na compuesto nin accredited people’s and non-government organizations na nahihiro sa laog kan Naga. An NCPC resulta kan “Empowerment Ordinance of Naga City ” na pinasar kan 1995 ni dating consehal asin congresistang Jaime Jacob.

        Segun sa pahayag ni Bongat iniisip niya an sarong ideya na “continuing appropriation” para sa NCPC nganing sabi niya mapahalnas pa an pagiging efectivo kan grupo bilang “partner of the city government of Naga City.”

        Alagad, nagpaabot si consejal Badette Roco nin tuyaw sa pagtao nin fondo sa NCPC na segun sa saiya pwedeng magbugtak sa grupo sa alanganin na istado.

         “It was made clear…to an enlightenment…to establish an ordinance which purpose is an independent body to check and balance (Malinaw na pinasabot…para sa sarong paglilinaw…para maistabliser an ordinanza na kun sain sarong independienteng grupo nganing magkaigwa nin check and balance),” sabi ni Roco.

        “We need to rethink of our strategy and the continued funding might jeopardize the status of the NCPC (Kaipuhan pagisipan giraray an satuyang estratehia asin an padagos na pagtao nin fondo na magbubugtak sa delicadong situacion an estado kan NCPC),” dagdag pa ni Roco. 



Pag-establiser betting station kan MVGC dapat iconsulta sa publico

Si Consejal Nelson Legacion, chairman kan committee on games and amusement kan Sanggunian Panlungsod nagtutubod na huli kan interes publico dapat iconsulta sa manlaen-laen na sectores kun kinakaipuhan tugotan kan City Hall an pag-establiser asin pagbugtak kan online betting station sa Ciudad nin Naga nin virtual games kan Meridien Vista Gaming Corporation (MVGC).

        Dawa na ngani nagpaluwas na nin legal opinion si City Legal Officer Abogado Angel Ojastro III na an awtoridad sa pagtao nin permit to operate nasa poder kan oficina kan alcalde kan ciudad. Gustong sabihon dai na kaipuhan an ano man na resolucion o ordenanza gikan sa consejo.

        An aplicacion kan MVGC enot na pigpadara sa oficina ni Alcalde Jesse Robredo alagad pig-endorsar sa comite ni Legacion. Nagka-igwa na nin enot na committee hearing alagad si representante kan MVGC dai pa preparado kan documentos na pighahagad kan comite.

        An nangyari pinasa sa City Legal Officer sagcod na nagpaluwas na kan saiyang opinion legal.

        Sa entrevista kan Bicol Mail sa consejal saiyang sinabi na pig-adalan niya an opinion ni Ojastro na igwang base asin igwa pang pigpadatulan na jurisprudence na nagpapahayag na an awtoridad dai na kaipuhan mag-agi pa sa sanggunian.Igwa importanteng marhay na consideracion na kun an MVGC pueding mag-establiser kan betting station sa Naga asin naglulowas na antes kan determinacion kaipuhan mabasa muna an pigsasabing pabor na decicion kan Regional Trial Court sa Branch 7 sa Aparri, Cagayan na sagcod na mayo an decicion dai pa nin final na decicion.

        Duwang isyu an pigtawan nin punto sa opinion legal enot, kun an MVGC pueding mag-establiser nin betting station sa ciudad luwas sa Cagayan Economic Zone Authority (CEZA) asin ika-duwa kun an consejo kinakaipuhan pang magpasar nin resolucion o ordenanza sa pagbugtak nin betting station.

        Sa enot na isyu naglulowas na mayo pa nin definidong opinion huli ta an isyu maaaraman defende sa decicion na pigpaluwas kan RTC branch 7 sa Aparri, Cagayan. Sa pagtubod na pueding mag-operate an MVGC naglulowas na an poder sa pagtao nin permit yaon na sa oficina kan alcalde asin dai na kaipuhan mag-agi sa consejo.

        Kun ano talaga an decicion kan corte sa Aparri, Cagayan mientras na mayo man nin decicion maging sa pinakalangkaw na jusgado pueding tubodon si pinaluwas na opinion legal kan Department of Justice pabor sa corporacion sa pagbugtak nin betting stations luwas sa CEZA, sabi pa kan consejal. 


Title:News Collection 4
Taga Tinambac, CSur ipapako sa krus

An Kristo Passion Play of Tinambac liwat mangyayari ngonian na Viernes Santo sa Tinambac, Camarines Sur kasabay kan oras na pagpako sa krus ki Jesucristo. An marepresentar na Jesucristo nganing magpapako sa krus iyo si Juanito Zarcedo, Jr, taga Barangay Salvacion, Poblacion.

        Ika-limang taon na ngonian an pagpapako sa krus ni Zarcedo, 37 anyos, igwang coordinacion sa LGU ki Alcalde Ruel Velarde asin sa simbahan mientras na suportado kan maabot sa 500 na miembros kan organisacion.

        Bantogan na an ginigibong sinakulo sa Tinambac mala ngani pigvivisita na nin turista gikan sa ibang nacion asin sa iba pang ciudades.

        Siya iyo an pinamanahan nin pagpapako sa krus ni Mario Yago poon kan taon 2006, na 16 anyos man naging envuelto sa penetencia sa pagpapako.

        Si Zarcedo, nagsabi na huli kan saiyang penetencia nag-marhay an saiyang hanap buhay sa “habal-habal” o chofer nin motorsiklo na ginigibong pampasajero sasakyan sa saindang barangay.

        Antes kan pagpapako, alas 9:00 nin aga nalibot sa Poblacion hali sa atubangan kan simbahan pasan an magabat na krus asin pag-alas doce nin udto iyo na an pagpako sa krus.  An paglibot masakit alagad maogma sa hawak, sabi pa.

        Kan hapoton kun pano niyang tinitios an kulog sa pagpapako segun ki Zarcedo “dai isipon an kulog na maagi sa kamot an mahalaga iniisip ko an panata”.

        Sais pulgadas an laba kan pigpasadyang stainless na pako na anom nang taon ginagamit asin enot na ginamit sa pagpapako ni Yago, sarong taon nakababad sa alcohol an pako. Naabot nin 30 minutos sa krus antes hawason alagad dai na kabali an duwang betis na pinatungtong sana sa pigbalagbag na kahoy sa krus.  

        Napahingalo muna sa laog kan simbahan antes magpuli sa saiyang residencia.

        An Municipal Police Station asin barangay tanod an nagtatabang sa pagmantenir kan paz y orden mientras na piglalaoman na dakul an madalan na residentes asin dayuhan na hali pa sa ibang provincia.

        Sa Calabanga, Camarines Sur pigkakarkulong sobra sa 300 mil na devotos ni ”Amang Hinulid” an mavisita na hali pa sa ibang mga municipio asin provincia. Halaba an ginigibong pag-penetencia kan mga devotos huli ta naglalakaw na nakabetis haling Ciudad nin Naga asta sa Barangay Santa Salud kun saen namumugtak an chapel kan Hinulid.

             Dakul an nagtutubod ki Hinulid mala ngani an mga devoto nag-oosipon na huli kan saindang penetencia na-oomayan sinda kan helang. Sinda nagkaka-igwa nin panata sa regular na pagsungko orog na kun Viernes Santo.

        An devotos sa Canaman, Magarao asin Bombon na yaon sa gilid kan tinampo nag-eestar na inaagihan kan mga nag-pepenetencia pasiring sa Calabanga, pinapakakan nin libreng goto.

        Mientras tanto, an Sinakulo sa Canaman, Camarines Sur na dating pigponan kan taon 1970 dai mangyayari ngonian na Semana Santa huli kan kulang sa preparacion asin fondo.



Suspension vs Alcalde Ava binawi na kan Malacañang

PASACAO, Camarines Sur --- Tinapos tolos ni Alcalde Asuncion ‘Ava’ Arceño an nabibilog na barolyada sa politica kan nagtalikod na semana pagkatapos na tawan siya nin bendicion kan Palacio Malacañang na ipadagos an saiyang pagtrabajp bilang jefe ejecutivo kan banwaan.    

        Enot kan situacion na ini, igwa na nin mga pagprobar kan nagtalikod na taon na suspendiron si Arseño bilang alcalde.  Nagluluwas na saro sa mga paagi kaini iyo an pagsangat saiya nin asunto sa Sangguniang Panlalawigan.

        Alagad, dai nadagos an pagsuspendir huli kan stay order na pigrecibe ni Arseño hali sa Oficina kan Presidente kan Deciembre 14, 2009.

        An borolyada kuta na puwedeng nangyari kan iserbi ni Abogado Manuel Teoxon kan Marso 26 sa municipal hall an sarong Xerox copy nin kasuguan, na may fechang Marso 1, 2010 na hali pa soboot sa Malacañang na nagpapawarang bisa sa stay order kan Presidente.

        An abogado, segun sa mga taong nasa municipio kan oras na idto, boot pang patukawon bilang karibay ni Alcalde Arseno si Bise-Alcalde Tayco na solamente an Department of Interior and Local Government (DILG) sana an igwa nin poder na maggibo.

        Sinabi ni Teoxon na nakatukaw bilang acting Mayor si Tayco huli kan orden petchado Marzo l, 2010 na firmado ni Executive Secretary Eduardo Ermita. Piglinaw kan abogado na dai siya nag-instelar ki Tayco sa pagtukaw bilang alcalde envez nag-asister sana mientras na kaipuhan man tolos na mag-asumir sa puesto an bise alcalde sa navacanteng puesto huli kan suspension sa alcalde.

        Alagad nag-sarong aldaw sana bilang acting Mayor si Tayco huli kan  pinakahuring “order” kan Oficina kan Presidente kan Marso 26, 2010, nagsasabi na naheling kan Oficina kan Presidente an merito kan “urgent motion for reconsideration” na pighagad ni Alcalde Arseño para sa inaatubang niyang reclamo asin an kahagadan na ini ni kan alcalde itinatao (granted) kan nasamabit nang oficina.   

        Sinabi pa ni Executive Secretary Leandro R. Mendoza sa nasambit na March 25 order na an Order na may petchang Marso 1, 2010 na iyo an pogol-pogol kan  abogado, iginigilid na asin an solamenteng ipapaotob iyo an order na ibinaba kan Malacañang kan Deciembre 14, 2009.    

        An bagong kasuguan o order kan Malacañang pigdecionan base sa mga kaparehong naenot na kaso sa DILG, alagad, sinabi ni Mendoza na dawa pa mayo an mga decicion na nagpapabor ki Arseno asin magkakanigong suspendiron ini, liwat dai masusupindir an alcalde nin huli ta naglaog na ini o sakop na ini kan pigpapaotob na election ban.

        Kan Lunes, nag-asumir liwat si Arsenio asin saiyang pigtiripon si mga empleados asin department head na pigpaliwanag an pagbawi kan Malacanang kan suspension order. Saiyang pigpaliwanag na dai siya guilty sa forum shopping huli ta an pendienteng motion for reconsideration sa juna provincial mayo na nin saysay huli kan saiyang pag-apelo kan caso sa oficina kan Presidente.               

        

        DOCUMENTOS HAL

        MALACAÑANG, FEKE

        Si Abogado Teoxon nagpahayag na an pigsasabing order hali sa Malacanang petchado Marzo 26, feke huli ta an isyu sa caso sa Sanggunian Panlalawigan kan Zambales iyo an na-onambitan.

        “Kinaramot na” makaduda an orden asin saindang veverificaron sa Malacanang an documentos, sabi pa  ni Teoxon.

        Sa saiyang pagtubod si Tayco iyo pa an alcalde kan Pasacao huli kan pagbasura kan enot na orden kan Deciembre 14, 2009 asin Enero 4, 2010 na nagbabawi kan stay order.

        An orden petcado Marzo 1, 2010, dai na puedi an ano man na motion for reconsideration huli ta dapat ipasunod na tolos, sabi pa

        An basehan sa pagbawi kan stay order huli kan malinaw na caso sa forum shopping mientras na igwa pang pendienteng motion for reconsideration sa Sanggunian Panlalawigan kan Camarines Sur matapos sampalingon nin anom na bulan na suspension an alcalde sa caso administrativo na pigsangat ni Nancy Bulalacao. 



Jueteng sinikwal na kan bagong OIC PD sa CSur

Kun nagadan an sugal na jueteng sa Camarines Sur kan Enero 2010 kan magtukaw sa puesto si OIC Provincial Director P\/Sr<pd>.</pd> Supt<pd>.</pd> Petronio Retirado, si P\/Sr<pd>.</pd> Supt<pd>.</pd> Jonathan Ablang, bagong OIC PD sa Camarines Sur PNP Provincial Office nagcierto na dai mabubuhay an ilegal na sugal sa saiyang liderato.

        An pangako kan bagong OIC PD ginibo sa atubangan kan miembros kan media kan Martez, Marzo 30, ika-duwang aldaw matapos ribayan niya si Retirado na pigdestino sa Camp Simeon Ola, Ciudad nin Legaspi.

        Si Chief Supt<pd>.</pd> Cecilio Calleja, Regional Director kan Bicol PNP iyo an nagtaong instruccion na labanan an ano man na pag-provar kan gambling lord na buhayon an jueteng sa provincia orog na ngonian na panahon nin eleccion, sabi ni Ablang.

        Piglinaw kaini, na mayong politico na nasa likod nganing madestino siya sa Camarines Sur mientras na nagrarani na an eleccion sa Mayo 10, 2010, An orden sa bago niyang destino gikan sa Camp Crame asin inako niya na nabigla siya huli ta apesar kan ginigibong preparacion sa eleccion sa Ciudad nin Navotas mientras na siya an nagtutukaw na jefe de policia, alagad nakarecibe siya kan directiva na magpasiring sa Camarines Sur nganing magtukaw na OIC PD.

        An ibang oficial kan PNP Camarines Sur duda sa amay na paghaklas sa dating OIC PD huli ta siya an nakapapundo kan haloy nang operacion kan jueteng na an nasa likod bestadong poderosong kabuhan nin politico na may alias na “SB”.

        Sinabi pa na normal sa organisacion kan PNP an pagbalasa huli ta dawa saen na lugar sinda pueding idestino.

        An pigtatawan nin prioridad kan bagong OIC PD iyo an preparacion sa maabot na eleccion mala ngani nagpa-apod na nin command conference sa mga jefe de policia nganing estrictong iimplementar an mga Comelec Resolution particularmente an gun ban. Kabali sa pig-aram niya iyo an problema sa insurgencia nganing madeterminaran kun arin na mga lugar an dapat ipasa-irarum sa election hot spots.

        Si Ablang nag-graduar sa Philippine Military Academy kan l995, naging oficial kan binungkag na Philippine Constabulary (PC), nadestino sa Northern Luzon nagkapot nin puesto sa directorate for integrated police office bilang administrative officer, finance officer sa Camp Crame, hali sa National Capital Region, naging  directorial staff kan manlaen-laen na division sa Camp Crame, dating intelligence officer kan Region II, company commander kan mobile group sa Batangas asin iba pang nadestinohan na provincia.



Coop na nagpalyar magpalista ibinasura na kan CDA Bicol

Matapos magpaso na kan Marzo 22, 2010 an pigtalaan na plaso kan Cooperative Development Authority (CDA) sa mga nabubuhay na cooperativa na dapat nakasumiter na kan saindang documentos nganing matawan liwat kan bagong certificate of registration, an gabos na nahuri asin nagsinutil na magpa-registrato dai na pueding gamiton an ngaran na cooperativa.

        Si Atty. Ma. Lourdes M. Pesino-Pacao, Regional Director kan CDA Bicol nagpatanid na pueding castigohon an arin man masinutil na persona o grupo susog sa penal provision kan Acta Republica 9520 o an New Cooperative Code of the Philippines na nag-efecto kan Marzo 20, 2009.    

        Alagad an ley nagsasabi na tinatawan sana nin exemption iyo an mga cooperativa nin electricidad dawa dai registrado puede sinda mag-gamit kan ngaran na cooperativa.

        Si dai nakasumiter kan mga documento sa pagparegistrado sagcod alas 12:00 nin maagahon kan Marzo 22, 2010, by operation of law cancelado asin dai na dapat gamiton an cooperativa na dai naman pueding mag-transaccion sa individual o sa grupo maging sa gobierno na ginagamit an ngaran na cooperative, sabi pa kan director.

        Piglinaw pa kan CDA na dai man sinda mababasol huli ta aram na ninda an RA 9520 asin dai nagkukulang an agencia sa pagpa-girumdom sa mga ginigibong provincial orientation asin maging sa municipal orientation poon kan nagtalikod na taon.

        Paglaog kan taon 2010 an oficina rehiyonal pigsarosaro si listahan sagcod na pigsuratan si individual asin pigdomanan pa kan personnel officer kan provincia ngani sanang informaran na dapat magpa-registro.

        Kun mawot ninda na magpa-registrto pueding gibohon  ribayan nin bagong pangaran huli ta si dati by operation of law cancelado na dai matolerar an agencia sa dai registrado, sabi pa kan CDA.

        Sa pinakahuring listahan igwa nang 637 na operating cooperative sa Bicol kun icocomparar kan 2009 na igwa sanang 614. 



Signature campaign piglansar sa CamSur para ki Venus Raj

Bako sanang magpaheling nin suporta envez ipaabot sa Binibining Pilipinas Charities, Inc. (BPCI) an sentimiento kan mga Bicolano contra sa naging decicion na hobaan nin corona an Ms<pd>.</pd> Binibining Pilipinas Universe Maria Venus Raj kan Bato, Camarines Sur.

        Si Anjo Santos kan Talent Scout Association (TSA) sa Camarines Sur nagpahayag na naglansar na sinda nin signature campaign nganing makatipon nin rinibong firma nin mga Bicolano na nagsusuporta ki Raj huli kan kawaran nin due process na basang na paghoba kan corona huli sa isyu sa citizenship.

        An mahibog na pahina nin firma isusumiter kan TSA sa BPCI nganing huroton na ibalik an corona ki Raj bilang 2010 Binibining Pilipinas Universe huli ta bakong maninigo an decicion.

        An accion kan TSA bilang pagpaheling nin bilog na suporta kan Bicolano asin ipaheling na igwa kita nin dignidad dawa sain naghali, sabi pa ni Santos, talent manager ni Raj.

        Sa entrevista ki Atty. Fe Buelva saro sa mga abogado ni Raj, sinabi kaini na preparado sinda na isangat an caso sa jusgado, alagad hahalaton ninda an decicion kan BPCI sa protesta contra sa pagbawi kan titulo sa Bb. Pilipinas Universe.

        An accion kan BPCI huli kan pigsasabing nadiscobreng “inconsistencies” na nakalaag sa saiyang birth certificate.

        Pigcuestion kan BPCI an birth certificate ni Raj na nagpapaheling na namundag sa Camarines Sur, alagad sinabi kan saiyang ina namundag siya sa Doha, Qatar.

        An saiyang ama, Vincent Raj, registrado bilang Filipino Catholic sa saiyang birth certificate, na sarong Indian national asin dai kasal sa saiyang ina.

        Sa pag-atubang ni Raj sa mga miembros kan media sa Ciudad nin Naga kasuodmang hapon namumundo siya sa decicion huli ta apesar na pigsabi niya an katutoanan sa screening committee kan BPCI sagcod pigdeclara na kabali siya sa mga oficial na candidato alagad sa dai maaraman na motivo hinobaan siya nin corona.

        Pigdenuncia kan TSA an decicion huli ta nag-agi na sa proceso sa screening committee biglang nagbaliktad kaya ngani sinda nanindugan na dapat ipaglaban asin suportaran si Raj sa paagi kan signature campaign.

        Sinabi ni Raj sa miembros kan media “sobrang sakit at seguro kun ano man yung motivo ng organizer hindi nila alam. An pag-dethroned sa akin palagay ko hindi makatarungan ng dahil sa birth certificate at wala naman akong tinatagong kasalanan, bakit bigla-bigla”.

        Kabali sa nagsusuporta sa pagcuestion kan sinambit na decicion iyo an Miss Bicolandia Executive Council, local na gobierno kan Ciudad nin Naga asin iba pang sectores.

        An kaparejong protesta piglansar naman nin manlaen-laen na organisacion sa Ciudad nin Legaspi asin kan Bicol University .

        Si Raj, 21, enot nang nang-gana bilang 2nd runner-up sa Miss Bicolandia sa Ciudad nin Naga kan taon 2007 asin pig-coronahan na sa Miss Earth 2008.

        Siya nag-graduar na cum laude kan 2009 sa degree in B.C.A Major in Journalism sa Bicol University sa Ciudad nin Legaspi.



Signature campaign piglansar sa CamSur para ki Venus Raj Hali sa pahina 16

decicion kan BPCI sa protesta contra sa pagbawi kan titulo sa Bb. Pilipinas Universe.

        An accion kan BPCI huli kan pigsasabing nadiscobreng “inconsistencies” na nakalaag sa saiyang birth certificate.

        Pigcuestion kan BPCI an birth certificate ni Raj na nagpapaheling na namundag sa Camarines Sur, alagad sinabi kan saiyang ina namundag siya sa Doha, Qatar.

        An saiyang ama, Vincent Raj, registrado bilang Filipino Catholic sa saiyang birth certificate, na sarong Indian national asin dai kasal sa saiyang ina.

        Sa pag-atubang ni Raj sa mga miembros kan media sa Ciudad nin Naga kasuodmang hapon namumundo siya sa decicion huli ta apesar na pigsabi niya an katutoanan sa screening committee kan BPCI sagcod pigdeclara na kabali siya sa mga oficial na candidato alagad sa dai maaraman na motivo hinobaan siya nin corona.

        Pigdenuncia kan TSA an decicion huli ta nag-agi na sa proceso sa screening committee biglang nagbaliktad kaya ngani sinda nanindugan na dapat ipaglaban asin suportaran si Raj sa paagi kan signature campaign.

        Sinabi ni Raj sa miembros kan media “sobrang sakit at seguro kun ano man yung motivo ng organizer hindi nila alam. An pag-dethroned sa akin palagay ko hindi makatarungan ng dahil sa birth certificate at wala naman akong tinatagong kasalanan, bakit bigla-bigla”.

        Kabali sa nagsusuporta sa pagcuestion kan sinambit na decicion iyo an Miss Bicolandia Executive Council, local na gobierno kan Ciudad nin Naga asin iba pang sectores.

        An kaparejong protesta piglansar naman nin manlaen-laen na organisacion sa Ciudad nin Legaspi asin kan Bicol University .

        Si Raj, 21, enot nang nang-gana bilang 2nd runner-up sa Miss Bicolandia sa Ciudad nin Naga kan taon 2007 asin pig-coronahan na sa Miss Earth 2008.

        Siya nag-graduar na cum laude kan 2009 sa degree in B.C.A Major in Journalism sa Bicol University sa Ciudad nin Legaspi. 



Virtual games sa CamSur pinapapundo kan OIC PD

An Camarines Sur PNP Provincial Office nagpatanid sa mga jefe de policia na ipapundo an operacion kan virtual games kan Meridien Vista Gaming Corporation (MVGC) sa saindang area of responsibility (AOR), kasunod kan directiva gikan sa Sanggunian Panlalawigan na ilegal na an actividad kaini sa provincia huli ta kinancelar na si franquicia.

        Si SPO4 Romulo Fabiano, parataram kan PNP CamSur nagsabi na si OIC Provincial Director P\/Sr<pd>.</pd> Supt<pd>.</pd> Jonathan Ablang nagpaluwas nin directiva sa mga jefe de policia na dai tugotan an pag-establiser nin betting stations kan virtual games na pigsasabing karibay kan sugal na jueteng.

        Sa Capitolio Provincial, si Vocal Angel Naval kan tercer distrito kan Camarines Sur nagsabi na nagpasar na sinda nin resolucion sa junta provincial na nagcacancelar kan franquicia na pigtao sa MVGC. An accion huli kan padagos na pagsinutil kan manijamiento na dai mag-atendir sa regular session kan junta nganing ipaliwanag an sistema sa operacion kan virtual games.

        An PNP Camarines Sur narecibe kan Marzo 27, 2010 an directiva kan Capitolio Provincial na ipapundo an paglaila kan mga online betting stations huli ta ilegal na an operacion kan MVGC.

        Apesar kan orden kan PNP Camarines Sur nagpapadagos an pagcolecta nin taya sa virtual games sa mga banwaan kan Libmanan, Sipocot asin iba pang banwaan matapos tugotan kan local na gobierno.

        Sa Camaligan, CamSur tolos man pinapundo ni Alcalde Rolando Eduardo an sugal sa saindang banwaan kasunod kan pinasar na resolucion kan junta provincial.

        An ano man na pag-isyu nin permit to operate kan LGU, dai na ini tinutogot huli ta pigcancelar na kan junta provincial an saindang franquicia, sabi pa ni Naval.

        Nagbutwa an virtual games sa provincia perang aldaw sana matapos magadan an  operacion kan sugal na jueteng.   Duwa sanang numero an pinapagana sa virtual games sa 1 asta 38ng numero na haros kabaing kan jueteng na napoon 1 asta 37.

        Alagad an manijamiento kan MVGC nanindugan na legal an saindang operacion huli ta an corporacion awtorisado na magconducir kan gambling operation sa irarum kan Cagayan Economic Zone Authority (CEZA)

        An corporacion awtorisado sa pag-establiser nin mga betting stations sa arin man na lugar, sabi pa.

        Huli kan accion kan SP asin PNP dai nakaka-buelo pag-establiser nin mga online betting stations.

        Sa Ciudad nin Naga igwa nang pigsumiter na aplicacion sa oficina ni Alcalde Jess Robredo an MVGC, alagad padagos pang pendiente sa Committee on Games and Amusement kan Sanggunian Panlungsod. 



Campaign materials raradason kan Comelec

An Commission on Election sa Ciudad nin Naga nagpatanid sa mga candidato local o maging nacional na saindang raradason an gabos na mga campaign material na sobra sa sukol na pigmamando susog sa Fair Election Act asin si mga nasa luwas kan designadong common poster area.

        Dakul an langtadang na balga na pueding sangatan nin disqualification case alagad dapat baklason na nin amay kan mga candidato

        asin patanidan na an mga nagpapadukot nin poster asin darakulang tarpaulin

        Si Abogado Maico Julia Jr. Election Officer kan Ciudad nin Naga nagsabi na pigtatawan pa ninda nin panahon an mga candidato na ipabaklas an mga sobra sa sukol na campaign materials.

        Aram na ninda an designadong common poster areas, sabi pa kan Election Officer. Ini namumugtak sa mga minasunod na lugar sa canto kan Bagumbayan Norte asin Capilihan Street, Sa mga lugar kan Barangay Halls\/Day Care Centers kan Naga, sa vacanteng lote sa atubangan kan ALDP Mall, sa atubangan kan Villa Corazon Subd. road, Maharlika Highway, Barangay Del Rosario, sa canto kan Cararayan road, asin sa kalabaan kan National Highways, Bgry. Del Rosario, sa vacanteng lote kan Shoemart sa may Ninoy and Cory Avenue, sa entrance gate kan Villa Grande Homes, Barangay Concepcion Grande, sa may canto kan Mabolo-Gainza Road asin sa arin man na privadong lote, alagad kaipuhan magpa-aram sa kagsadiri.

        Pakatapos kan mga training asin seminar kan miembros kan Board of Election Inspectors malansar na nin operation baklas an Comelec kaibahan an miembros kan Naga PNP, Bureau of Fire Protection asin DPWH.

        Dakul na masasayang na mga campaign materials nin mga candidato asin bako nang kasalan kan Comelec mientras na igwa na nganing copia an mga candidato kun arin an tamang lugar kan common poster area, sabi pa ni Julia.

        Kabali sa mga mababaklas si yaon sa mga poste kan Casureco asin tulay. 




Sahot na tinuyong sinulo an mercado binasura kan TF

Ibinasura kan pig-crear na Task Force (TF) kan DILG an report na tinuyo an pagkakasulo kan mercado publico kan Ciudad nin Naga kan Enero 9, 2010 na nagresulta sa pagkakatoprod kan 120ng stall sa ika-duwang escalon kan saudan.

        An task force componido kan oficina central kan Bureau of Fire Protection, NBI, DILG, DOJ asin Safety Organization of the Philippines asin saindang pigkampihan si enot na investigation report kan BFP kan Ciudad nin Naga na an causa kan kasulo iyo an tampered safety box kan corriente sa stall no. 102 asin 103 kabali sa nakaparikas kan paglaila kan kalayo si mga tangki kan gas stove mientras na igwang mga ocupantes sa mercado an nagluluto apesar na binabawal.

        Si City Fire Marshal F\/Chief Inspector Achilles Santiago kan Bureau of Fire Protection Naga nagpahayag na pugol na niya an ginibong investigacion kan sinambit na task force asin sinisikwal an mga acusacion na igwang arson an nangyaring mahiwas na sulo sa mercado.

        Nakahawas na an BFP kan Ciudad nin Naga sa mga pagduda kan saindang ginibong investigacion afuera kan saindang enot na hinagad na asistencia sa NBI asin CIDG na magconducir nin suhay na pag-siasat sa kasulo.

        Natuyawan pa kan Sanggunian Panlungsod an BFP na sinapote sana an investigation report kan oficina ni Santiago na pigsumiter sa City Hall huli ta dai detalyado. An mawot mangyari kan consejo local dapat magsumiter nin comprehensive report nganing mahali an pagduda.

        Pigdudahan kan publico na tinuyo na an pagsulo kan mercado publico huli ta tulong sunod-sunod na an incidente, enot kan Noviembre 2008, Deciembre 6, 2009 asin an pinakahuri kan Enero 9, 2010.

        Sa kaparejong entrevista sa City Fire Marshal, pigsabi pa na sa bulan nin Fire Prevention Month kan Marzo 2010 an naglangkaw si mga incidente nin grass fire kun icocomparar sana sa sarong dakulang kasulo sa Zona uno kan Brgy. Igualdad. Sampulong incidenteng grass fire,  saro sana si kasulo sa laog kan ciudad, alagad dakula man giraray huli ta katorceng kaharongan sa Brgy. Igualdad an natumtom.

        Nakatalaan na magconducir nin training seminar an BFP Naga sa mga volunteer fire brigade sa mga barangay kan ciudad huli ta dakulang tabang sinda  kun igwang mga kasulo.



Sunod-sunod na brownouts sasapoon kan Albay, CSur

Bako sana sa Metro Manila an hiwas kan brownouts envez afectado na an Kabikolan mala ngani nagtalaan nin enot na doce oras na mayo nin servicio nin corriente sa Sabado, Abril 17 gikan sa National Grid Corporation of the Philippines (NGCP).

        An oficina ni Luis Wong, pamayo kan NGCP South Luzon Operation and Maintenance District 3 – Bicol nagconfirmar kan mga sunod-sunod na brownouts, alagad an dahilan iyo an saindang ginigibong annual preventive maintenance asin parte kan implementacion kan pre-election contigency plan.

        Ini nganing macierto na magiging 24 oras an servicio kan NGCP sa maabot na eleccion sa Mayo 10, 2010.

        Kan maconduciran nin entrevista kan Bicol Mail an saro sa mga oficial kan NGCP sa Barangay Del Rosario, Ciudad nin Naga na habo nang magpa-mentionar kan saiyang pangaran huli ta bako siyang oficial na parataram kan oficina nag-admiter na an mga halawig na pagpatud kan servicio nin corriente huli ta kabali na an Bicol sa inaapod na rotating brownouts. Ini efecto pa kan El Niño Phenomenon na kabali man sa afectado iyo an rehiyon kan Mindanao .

        Mapoon alas 6:00 nin aga asta alas 6:00 nin banggui asin an mga afectadong lugar iyo an Casureco I, Casureco II, Casureco IV, sa laog kan Camarines Sur asin dai kabali an Casureco III. Ligao 10MVA asin Polangui 10MVA sakop kan Albay Electric Cooperative (Aleco)

        Sa Soreco I asin Soreco II sakop kan provincia nin Sorsogon sa Abril 22 asin mapoon alas 7:00 nin aga asta alas 5:00 nin hapon.

        Igwa pang pigtalaan na brownouts sa Aleco sa maabot na Abril 24, 25, asin 26. Alas 8:00 nin aga asta alas doce nin udto sa Aleco.

        Kasuodma (Abril 14) namatian an mainit na panahon sa mga banwaan kan Pili, Tigaon, asin Lagonoy kan Camarines Sur huli kan walong oras na brownouts.

        An sector nin negociantes iyo an mayormenteng afectado dawa na ngani igwang pinapaluwas na noticia sa mga consumedores an mga cooperativa nin electricidad.

        Kan nakaaging Abril 7, 8, asin 13 nagka-igwa na nin mga brownouts sa apat na cooperativa kan Camarines Sur asin sa Aleco.

        Dai man maipaliwanag kan NGCP ta dai kabali sa mga pigtalaan na brownouts sa iba pang provincias kan Kabikolan siring kan Masbate , Catanduanes asin Camarines Norte.

        Si Alcalde Fermin Mabulo kan San Fernando, Camarines Sur asin candidatong congresista kan bagong segundo distrito kan provincia laban ki incumbent Congressman Dato Arroyo nag-apelar sa manijamiento kan Casureco I na segurohon an toltol na servicio nin corriente sa sinambit na distrito sa panahon kan eleccion.



SA CASURECO II
Duwang director “for delicadeza” dapat maghelig na sa puesto

Calabanga, Camarines Sur – “For delicadeza” dapat maghelig na sa puesto an duwang director kan Camarines Sur II Electric Cooperative (Casureco II) Inc. na parejong candidato sa eleccion local sa Mayo 10, 2010.

        Si Dr<pd>.</pd> Domingo Yu, dating Board President kan cooperativa asin pamayo kan Casureco II Consumers Group (CCG) nagpahayag na igwa nang pinaluwas na memorandum Circular kan Enero 2010 an National Electrification Administration na nagdederihir sa mga director kan cooperativa nin electricidad na dapat magdemiter na sa puesto kun nagplantiar nin certificate of candidacy sa Comelec.

        Alagad sa Casureco II sinda directors Adan Botor kan Naga South District, candidatong alcalde sa Ciudad nin Naga asin Danilo Gonzales kan  Calabanga District, candidatong consejal padagos na nagtetenir sa junta directiva.

        An duwa padagos na nagkukurapot sa puesto sa pagtubod na dai man sinda kinakaipuhan na magdemiter bilang mga director kun candidato sa maabot na eleccion.

        Si Yu nagsabi pa na nagsurat na siya sa NEA kan padagos na pagsinutil kan duwang director na magkurapot sa puesto apesar na prohibido na sinda huli ta nagplantiar na nin COC sa Comelec para sa eleccion sa Mayo 10.

        An simbag sana kan NEA igwa na sindang pinaluwas na circular na kaipuhan sunodon, alagad dai man naheheling an accion kan agencia.

        Cuestionable na an saindang transaccion sa cooperativa asin participacion sa mga regular na board meeting.

        Pueding magka-igwa nin problema an manijamiento sa mga documentos kan Casureco II na pinamamayohan ni OIC General Manager Jane Barrameda kun igwang magcuestion huli sa sinambit na isyu.

        Afuera kan circular gikan sa NEA, igwa nang dating reglamento an cooperativa na an arin man na director na candidato sa ano man na puesto elihido considerado nang naghelig sa puesto.

        Sa ibang cooperativa nin electricidad si mga director an nagplantiar nin COC an nagsunod sa kasugoan kan NEA. 



Akbayan kabali sa inapi kan Malacañango

Doce anyos na sa Camara-Baja an Akbayan Party-list alagad kabali sinda sa mga oposicion na inaapi kan administracion ni Presidente Gloria Macapagal-Arroyo nganing pugolon an P70 million annual pork barrel fund allocation.

        An dahilan huli kan pinangenotan kan Akbayan an impeachment contra ki GMA, sagcod dagos nang binagat kan Malacañang an Priority Development Fund (PDAF) kan partido poon kan 2005 sagcod sa presente.

        Ini an pigbuyagyag sa miembros kan media sa Ciudad nin Naga ni Congresista Walden Bello , number one nominee kan partido kan siya magcampania sa Camarines Sur kan Martes,

        Dawa arog kaini an ginigibong “pang-aapi” ni GMA marhay an saindang record dakul na house bill an napalusot kabali an Cheaper Medicine Law, Comprehensive Agrarian Reform Program (CARP), Right to Organize Law na nagpapakusog sa deretso kan mga trabajador na mag-organisar nganing protehiran an saindang mga deretso, saindang piglaban an Income Tax Reduction Bill asin nagkapera pang bill, sabi pa ni Bello.

        Pigcucuestion kan partido an Department of Budget and Management huli kan kasabuat ni GMA na pugolon an pork barrel apesar na an makinabang kaini bako man sinda envez an sectores na pig-rerepresentar kan Akbayan.

        Natuyawan pa ninda an nagkaperang party-list na kaalyado kan administracion na regular na narerecibe an alocacion para sa PDAF.

        An alocacion sa pork barrel pararejas sa mga regular na miembros asin maging hali sa party-list alagad dai maipaliwanag ni PGMA kun sain ninda ginagamit an milliones pesos na PDAF para sa oposicion na legislador.

        Maging si Senador Benigno “Noynoy” Aquino III an pinupogolan kan Malacanang an saiyang P200 million na annual pork barrel fund allocation poon kan 2007, maging si Senador Mar Roxas, dai man nakakarecibe.

        Ngonian na taon cantidad P21.6 billion an alocacion para sa mga senador asin P43.4 billion para sa congressmen

        

        PLUNDER CASE

        ISASANGAT VS GMA

        Nagpatanid an Akbayan na sinda mangengenotan sa pagsampaling nin plunder case contra ki Presidente Arroyo oras na magheling na ini sa puesto. An partido na bestadong veterano an mga lider laban sa abuso asin curapcion kan oficiales kan gobierno Kabali sa isyu contra ki GMA asin saiyang esposo iyo an P728 million na fertilizer scam, NBN-ZTE deal, helo Garci, asin iba pa.

                                        

        50 % KAN PARTY-LIST

         KAALYADO NI PGMA 

        Pigsabi pa na sa 187ng party-list na acreditado kan Commission on Election, an 50 por ciento kaini mga pakawala ni PGMA na gagamiton sana sa eleccion sa Camara-Baja nganing maseguro an House Speakership

        Alagad makatukaw man siya bilang speaker dai na siya salbado sa plunder case, patanid pa kan Akbayan

        Kabali sa mga naging representante kan Akbayan party-list iyo sinda Etta Rosales, Mayong Aguja, an matapos na sa huring termino si Risa Hontiveros na candidatong senador kan LP asin an nakatukaw pa na si Walden Bell 


\http://www.bicolmail.com/issue/2010/apr15/xpolitica.html\

PD: sa mga COPs dai makiaram sa politica

Nagpaluwas nin directiva an Camarines Sur PNP Provincial Office sa mga Chief of Police (COP) asin miembros kan Municipal Police Station na dapat dai maging envuelto sa mga  partisan political activity asin sunodon sana an gabos na Comelec resolution ngonian na campaign period.

        Dawa si mga pulis na naka-destino sa arin man na candidato sinda kaipuhan magtao sana nin seguridad dai mag-campania, sabi ni OIC Provincial Director P\/Sr<pd>.</pd> Supt<pd>.</pd> Jonathan Ablang.

        Kabali pa sa directiva kan OIC PD na dai dapat gibohon kan arin man na miembros kan PNP na sunodon an orden nin politico na dai aprovado kan Comelec kun gigibohon sindang bodyguard.

        An kasugoan kan Comelec na dai pueding tugotan an arin man na pulis na maging personal bodyguard kan arin man nindang oficial envez maninigo na mag-agi muna sa oficina kan Comelec.

        Estrictong pigpapasunod sa mga pulis na naka-destino sa mga candidato dapat igwang bitbit na mission order asin naka-uniforme.

        An directiva ni Ablang bilang pag-implementar sa patanid ni PNP Chief Director General Jesus Verzosa na an gabos na miembros kan PNP pigdidirehiran na nongka magsinutil sa mga “prohibited acts” durante sa panahon kan eleccion sa Mayo 10.

        Pigbiklad pa na sa Civil Service Commission Circular, mayo nin oficial o empleado kan civil service kabali an miembros kan Fuersa Armadas dapat dai maging envuelto sa ano man na partisan political activity.

        Kabali sa “prohibited acts” na estrictong pinapa-implementar kan Camp Crame iyo an pag-forma nin organisacion, asosacion o grupo nin persona na magcampania na votohan o dai votohan an arin man na candidato.

        Pagka-igwa nin  tiripon, miting o rallies nganing maghagad nin voto o propaganda sa arin man na candidato, pagbutas nin mga pahayag sa publico pabor man o contra sa arin man na candidato, pagtabang nin pag-distribuer nin campaign literature o materials ngani sanang suportaran o contrahon an arin man na candidato, asin iba pang orden base sa pinaluwas na patanid ni Verzosa.

        Mientras tanto, kun igwa man nin mga alcalde na naghuhurot na ribayan sa puesto an jefe de policia kan Municipal Police Station huli kan mga pagduda na kaalyado na nin politico, dai pa siya maka-aprovar huli ta siya saro pa sanang OIC PD envez an ma-accion iyo an Bicol PNP.



Virtual games tinunaw na kan CamSur PNP

Tinunaw na kan Camarines Sur PNP Provincial Office an operation kan virtual games kan Meridien Vista Gaming Corporation (MVGC) sa nagkaperang mga banwaan kan Camarines Sur na nagprovar magpadagos kan saindang pig-establiser na online betting station dawa na ngani duwang veces nang pinapundo.

        Si pigmuknang betting stations sa mga banwaan kan San Jose , Goa, Sagñay, Libmanan, nagkatulong veces nang dinarakop si envuelto sa sugal asin dagos nang sinangatan nin caso sa pagbalga kan Presidential Decree 1602 o an mapadapit sa ilegal na sugal.

        Sa mga banwaan kan Minalabac, Milaor, Sipocot asin Camaligan nagsadiri nang magsara matapos kan ginibong sunod-sunod na darakopan kan pinagsarong fuersa kan CamSur Provincial Public Safety Company na pinamamayohan ni P\/Supt<pd>.</pd> Cerilo Trilles asin katuwang an Municipal Police Station.

        Maabot na sa 40ng persona na empleados kan MVGC asin envuelto sa sugal an sinangatan na nin caso kan PNP sa pagbalga kan PD 1602.

        Sa entrevista ki Trilles, sinabi kaini na an resolucion kan junta provincial kan Camarines Sur asin firmado ni Gobernador LRay Villafuerte na nagbabawi kan awtorisacion sa MVGC sa pagbugtak nin mga betting station iyo an saindang pigsunod.

        Si Vocal Angel Naval kan tercer distrito kan provincia nagpaliwanag na an dahilan kan junta na bawion an franquicia kan MVGC huli kan padagos na pagsinutil kan manijamiento na mag-atender sa session nganing ipaliwanag an operacion kan virtual games huli ta dai nagrarayo sa sugal na jueteng. Afuera pa kaini, nagluluwas na mayong kakayahang kan saindang operacion sa laog kan provincia.

        Si OIC Provincial Director P\/Sr<pd>.</pd> Supt<pd>.</pd> Jonathan Ablang nagpatanid sa mga jefe de policia na kun padagos na tutugotan an virtual games sa saindang area of responsibility hahagopon kan one strike policy.

        An manijamiento kan MVGC nagprovar na ipadagos an saindang operacion huli kan pagtubod na legal an saindang negocio mientras na igwang awtorisacion na magconducir kan gambling operation sa irarum kan Cagayan Economic Zone Authority (CEZA).

        Sa Ciudad nin Naga, nagpapadagos an virtual games matapos aprovaran ni Alcalde Jess Robredo an pagtugot na mag-establiser nin betting stations sa Barangay Concepcion Grande. Sinabi ni Consejal Nelson Legacion chairman kan committee on games and amusement na yaon na sa poder kan jefe ejecutivo an pag-tao nin permiso na dai nakaipuhan mag-agi pa sa proceso sa mga public hearing asin resolucion kan Sanggunian Panlungsod.


STL sa CSur Ok na sa PCSO

Sa kasiribotan sa campania nin mga candidato, biglang naestabliser an operacion kan small town lottery (STL) sa Camarines Sur matapos magadan an sugal na jueteng na pigprovaran ribayan kan virtual games, alagad kinancelar si franquicia kan Capitolio Provincial.

        Si Ms<pd>.</pd> Layla Galang, Regional Manager kan Philippine Charity Sweeptakes Office (PCSO) sa Ciudad nin Naga nagconfirmar sa Bicol Mail na igwa nang pig-isyu nin permit an saindang oficina central sa operacion kan STL kan Marzo 19, 2010 na an centro kan bola sa Nabua, Camarines Sur asin ginigibo tulong veces sa cada aldaw.

        An Even Chance Gaming Corporation iyo an natawan nin permit asin igwa nang coleccion sa mga banwaan kan Gainza, San Fernando, Tinambac, Tigaon, Balatan, Bula asin Buhi. Igwa nang correador sa Libmanan asin Sipocot alagad mayo pa sa record kan PCSO kun igwa nang permit an LGU, sabi pa ni Galang.

        Nagsikad an operacion kan STL asin dai man naiiba sa sugal na jueteng envez si dating binubolang poon “1 asta 37” ginibo nang “1 asta 40”. An tayang on peso magana nin cantidad P800.00, sabi pa kan PCSO.

        Pig-osipon kan regional manager kan PCSO na an League of Municipalities of the Philippines, Camarines Sur Chapter iyo an naghurot kan pagka-igwa nin STL sa provincia huli ta igwa pang ingreso na malaog sa caja kan saindang LGU envez kan jueteng na an payola nadalagan sana sa mga bolsa nin oficial kan PNP maging ibang oficiales local.

        Si Alcalde Fernando Simbulan, presidente kan LMP CamSur nagtutubod na an operacion kan STL dakulang bagay sa dugang na ingreso huli ta igwang por cientaje an nalaog sa caja kan local na gobierno envez kan ilegal na sugal na jueteng na an nakinabang sana iyo an gambling lord.

        Dai man bensido an ibang sectores na dagos nang magagadan an jueteng kun igwang STL huli ta sa ibang provincias kan kabikolan nagpapadagos man giraray an “1-37” mientras na igwang proteccion sa nagkaperang mga oficial kan PNP asin politico.

        Sa Camarines Sur PNP Provincial Office, si OIC Provincial Director P\/Sr<pd>.</pd> Supt Jonathan Ablang nagpatanid sa arin man na grupo na maprovar na ibalik an online betting station kan virtual games na saindang ipapadakop mientras na consideradong illegal matapos bawion na kan junta provincial an enot na pig-isyung franquicia sa Meridien Vista Gaming Corporation.

        Kun pinapundo si virtual games sa Camarines, Sur sa Ciudad nin Naga mahiwas na an coleccion matapos tugotan ni Alcalde Jess Robredo. 



Tercentenary commemorative plate piglansar

Makakatabang an Tercentenary Commemorative Car Plate sa information dissemination sa namamanuan kan Bicolandia, devotos ni Nuestra Señora de Peñafrancia asin mapagirumdum ngonian na taon iyo an ika-300 na taon na devocion sa satong Ina.

        Ini an mga pahayag ninda Rev. Fr. Gerardo Hernandez, kuraparoko kan Shrine and Parish of Our Lady of Peñafrancia asin ni Temoteo De Villa, paluwason na presidente kan Rotary Club of Naga-Camarines Sur sa miembros kan media kan gibohon kasuodma an grand launching kan Commemorative Car Plate sa simbahan kan Our Lady of Peñafrancia asin ginibo an motorcade sa mga mayor na calle sa centro kan Ciudad nin Naga.

        An mga vehiculos nakakaabot maski saen na lugar maging sa Luzon, Visayas, asin Mindanao huli kan commemorative car plate dakulang bagay na makapagirumdum sa devotos asin nakatabang pa sa proyecto, sabi pa sa press conference.

        An proyecto kan simbahan sa cooperacion kan Rotary Club of Naga-Camarines Sur nganing makatabang sa nagpapadagos na renovation kan Plaza Miguel Robles de Covarrubias mientras na nagrarani na an bulan kan ika-300 na devocion ki Ina.

        Sinabi ni De Villa nagkaperang mga abogado, architect, doctor asin saindang miembros an naghaman kan desinyo na nakalaog an gustong sabihon kan simbahan mala ngani madali nang maubos si on mil na placa, alagad an plano magpagibo giraray.

        Cantidad 3,000 pesos an precio kan cada placa asin ini pueding mabakal sa mga minasunod na lugar sa Legaspi Savings Bank sa Panganiban Drive, Ciudad nin Naga asin sa mga sanga kaini sa provincia nin Albay, Ranola Medical Clinic sa Panganiban Drive, DECA Homes sa Elias Angeles, Villa Caceres Hotel, asin sa miembros kan Rotary Club of Naga. An validity asta sa Septiembre 2011 asin ini aprovado kan Land Transportation Office (LTO).

        Presente sa actividad si Jose ‘Chingsan” Rañola, palaogon na presidente kan Rotary Club of Naga-Camarines Sur, dating Alcalde Cho Roco, dating Consejal Dr<pd>.</pd> Sonny Ranola, Juez Rolando Carandang, activong official asin iba pang mga pag-iribayang miembros kan Rotary Club asin religious organization. 



PNP nag-aarang sa matuninong na pirilian

Dawa na ngani an provincia sana nin Masbate sa Bicol an nasa election hot spot, alagad an prayer rally kan Philippine National Police sarabay na ginibo kasuodma sa anom na mga provincial office base sa directiva kan Camp Crame.

        Sa Camp Simeon Ola kan Bicol PNP sa Ciudad nin Legaspi, pinangenotan ni Regional Director Chief Supt<pd>.</pd> Cecilio Calleja na pigparticiparan kan Philippine Army. Philippine Navy, Comelec, Simbahan Catolico, Muslim community asin iba pang religious organization asin maging civic organization.

        Sarong inaapod na “National Prayer for Honest Orderly and Peacefull Election”, katuyohan bako lang sa lado nin pagmantenir nin paz y orden sa maabot na eleccion envez mag-arang sa kagurangnang na magtarabangan an mga candidato na maging malinig asin matuninong an pirilian, sabi ni Calleja.

        Sa cada Provincial Office pinangenotan kan saindang provincial director mientras na pig-atendiran nin manlaen-laen na sectores kabali na an simbahan asin Comelec.

        Si SPO4 Romulo Fabiano, parataram kan PNP Camarines Sur nagsabi na an mga Municipal Police Station an nagsumiter na nin mga papeles na pigfirmahan nin mga candidato para sa covenant for peace na pigpadrenohan kan Parish Pastoral Council for Responsible Voting (PPCRV).

        Sa Masbate Provincial Office nagka-igwa pa kan prayer rally an PNP dawa na ngani igwa nang ginibong pirirmahan sa covenant for peace an mga candidato local asin nagconducir na nin mga programa sa campania na maging malinig asin matuninong an eleccion.

        Apesar kan campaniang ini kan PNP. Philippine Army nagkapera pa giraray nin incidente nin garadanan na may relacion sa pirilian.

        An Bicol PNP nagsugo sa Masbate Provincial Command asin pigmuknang task force na pakusogon an pagsiog kan miembros kan private armies na pig-aataman nin mga politico.

        Dawa na ngani may ginibong covenant for peace sa Masbate, alagad an 9th Infantry Division kan Philippine Army sa Bicol na may base sa Pili, Camarines Sur nakatalaan na magpadara pa nin augmentation force nganing magtabang sa pagmantenir kan paz y orden sa maabot na eleccion. 



PAGs pig-aataman sa 5th dist kan CSur

Nagrarani na an eleccion sa Mayo 10, 2010, alagad an Camarines Sur PNP Provincial Office igwa nang suspechadong politico sa ika-limang distrito kan CamSur nag-aataman nin armadong grupo na pueding maghasok nin kariribokan sa panahon kan pirilian.

        Pinahiro na ni OIC Provincial Director P\/Sr<pd>.</pd> Supt<pd>.</pd> Jonathan Ablang an intelligence group kan PNP nganing subaybayan an hiro kan partisan armed groups (PAGs) nganing dis-armaran kun igwa man.

        Si SPO4 Romulo Fabiano, parataram kan CamSur PNP Provincial Office nagsabi sa entrevista na sainda pang pig-veverificar an sinambit na informacion asin an posibleng PAGs pig-aataman nin politico sa Rinconada area, alagad dai pa ngenaranan.

        Kan panahon ni dating OIC PD P\/Sr<pd>.</pd> Supt<pd>.</pd> Petronio Retirado saiyang pigpahayag na igwa nang intelligence report na may armadong grupo sa bagong ika-limang distrito, hinali nalang siya sa Camarines Sur mayo man nangyari kun igwang ginibong investigacion.

        Sa Comelec pighahalat man kan oficina ni Provincial Election Supervisor Romeo Serrano an resulta kan investigacion kan PNP sa report na may politico sa provincia na nag-aatamang nin private armies.

        Kasunod kan ginigibong pagsiasat kan PNP sa armadong grupo, pigcoconsiderar pa ni Ablang na sa ngonian matuninong pa an provincia mientras na igwa na sanang 19 dias antes kan eleccion sa masunod na bulan.

        Poon kan Enero 10, 2010 na iyo an pag-efecto kan election period maabot na sa 27ng persona an naarestar kan mga awtoridad huli kan pagbalga kan Comelec gun ban. Sinda anas nang sinangatan nin caso asin duwa digdi mga nasamsaman nin patarum.

        An directiva kan CamSur PNP sa mga Municipal Police Station kinakaipuhan regular na imantenir an mga Comelec check point nganing estrictong iimplementar an Comelec resolusion 8714 o an mapadapit sa gun ban.

        Sa mga naarestar kan awtoridad duwa an confirmado na kabuhan nin politico sa Bato, Camarines Sur na nasasaman nin badil asin mayo nin licencia. An duwa na sinangatan na nin caso pigpahayag na kabohan ni Alcaldesa Janette Bernaldez. 



Pagbadil gadan sa CAFGU inako na kan CPP\/NPA

Binadil gadan an sarong dating CAFGU sa Barangay Carolina, Ciudad nin Naga alagad tulos man inako kan CPP\/NPA na sinda an responsibli bilang sentencia sa soboot pagkaka- envuelto sa harabonan nin hayop o cattle rustling asin pang-gagadan.

        An victim si Florencio “Totoy” Ona, 68 anyos mientras na naglalakaw sa atubangan kan saindang tiendahan sa Brgy. Carolina mga alas 6:00 nin aga kan Sabado, Abril 17 duwang lunad sa pulang motorsiklo na mayo nin placa an back rider an nagbaba sagcod binadil nin nagkaperang veces asin pig-declara kan mga doctor sa Saint John Hospital na binawian na nin buhay mientras na pigdadalagan sa hospital. May tama nin tulong bala nin caliber .45 sa lalawgon asin sa may hirog.

        Nagdulag pasiring sa Barangay Siembre, Bombon Camarines Sur an responsabli sa crimen asin sa investigacion kan awtoridad mga nag-eedad nin 19 asta 22 anyos an duwang suspechado.

        Si OIC City Director Jacinto Sison kan Naga City Police Office nagsabi na nagbilog na sinda nin task force nganing tutokan an investigacion sa pagkakabadil sa dating CAFGU.

        Dawa na ngani pig-admiter na kan NPA an crimen sa paagi kan pinaluwas na press statement kan Eduardo Command, an Naga PNP magpapadagos kan pagsiasat sa caso kan posibleng iba pang angulo sa incidente.

        An nagkaperang miembros kan media sa Ciudad nin Naga nagprovar na mag-conducir nin entrevista sa familia kan victim alagad nagsayuma nang magpahayag.

        Si Ka Greg Bañares official na parataram kan NDF Bicol nagconfirmar na narecibe na ninda an press statement kan Eduardo Command kan NPA sa Naga na iyo an nagsentencia sa victima huli kan pagkaka-envuelto sa nagkaperang mga caso criminal.

        Sinabi kan NDF Bicol na nagka-igwa sinda nin proceso sa pagsiasat sa mga caso o reclamo contra ki Ona poon pa kan mga taon l980 asta kan 1990 antes binaba an sentencia, alagad ngonian sana na implementar.

        Kabali sa mga dahilan na ligitimong military target dawa nagretiro na bilang Cafgu alagad activo pa bilang nasa intelligence kan militar sa Naga asin Camarines Sur, piglinaw kan Eduardo Command na “batayan sa pagparosa kaognay sa napakalobhang krimen nito sa mamamayan sa mga nakaraan taon lalo na sila pa ang naghahari-hari an sa lugar,” sabi pa ni Ka Greg. 



PCOS sa mga precinto dai mababantayan kan PNP

Nag-aandam na an Comelec Camarines Sur sa pag-abot kan Precinct Count Optical Scan (PCOS) machine sa masunod na semana na itratransportar kan Smartmatic nganing idistribuir sa treinta y cencong banwaan asin duwang ciudades, alagad an PNP nag-admiter na kulang an saindang miembros tanganing mabantayan an 1,510 na clustered precinct na sasarayan kan mga PCOS machine.

        Dai tutogotan kan Comelec  an miembros kan barangay tanod na makiaraman sa trabajo kan PNP asin Philippine Army  sa pagbantay kan PCOS sa barangay.

        An PCOS tulong aldaw antes kan eleccion sa Mayo 10, 2010 kinakaipuhan nadara na sa mga precinto, huli ta igwa sanang 1,180 na personnel an PNP CamSur dai kayang mabantayan an 1,510 na mga precinto, sabi ni OIC Provincial Director P\/Sr<pd>.</pd> Supt<pd>.</pd> Jonathan Ablang.

        Hinagad kan PNP Bicol na koanon an servicio kan miembros kan barangay tanod alagad sinikwal kan Comelec sa dahilan na mas maseseguro ninda kun mayo an tanod na posibleng kaalyado nin politico. An isyung ini saro sa pigbuyagyag na observacion kan mga oficial kan Comelec sa ginibong conferencia ninda sa Ciudad nin Legaspi kaibahan an PNP asin AFP.

        An Smartmatic kaibahan an oficial kan Comelec iyo an ma-turn over sa miembros kan Board of Election Inspector (BEI) sa cada precinto tulong aldaw antes kan eleccion, antes tuwadan an precinto dapat selyohan asin candadohan asin bubukasan sana sa aldaw kan eleccion sa Mayo 10.

        Duwang aldaw iyo na an critical na mga oras kaya ma-oobligar an watcher nin mga candidato na bantayan an precinto poon na sarayon an PCOS machine nganing maseguro na mayong mangyari, sabi pa ni Ablang.

        Dawa na ngani inako kan PNP na dai ninda mababantayan an cada precinto alagad nagseguro an OIC Provincial Director na matao man giraray nin seguridad katuwang na an soldados kan Philippine Army.

        Kan nakaaging aldaw an mga horna iyo pa sana an pigbagsak sa Comelec CamSur asin naghahalat na  sana an PNP asin Army kan aviso kun nuarin ma-deliver an Smartmatic kan PCOS machine.

        Si Abogado Romeo Serrano, Provincial Election Supervisor sa CamSur nagpahayag sa prensa na preparado na sinda sa maabot na eleccion matapos macompleto na ninda an mga seminar asin training sa miembros kan BEI kun panong magamit an PCOS.

        An Acta Republica 9369 o “An Act Authorizing The Commission on Election To Use an Automated Election System” nag-aawtorisar sa Comelec na mag-conducir poll automation, an pinaka-enot sa estoria sa lado nin politica sa nacion.



City Hall magastos nin P230M sa coliseum

An kinse anyos nang dai matapos-tapos  na Metro Naga Coliseum kinakaipuhan magbutas nin sobra sa P230 milliones an local na gobierno nganing completong matapos asin piglalaoman na sa sunod na administracion kan City Hall kan Ciudad nin Naga ma-disponer pa nin dugang na P60 milliones nganing maging aircondition sa katuyohan na magamit sa darakulang actividades kabali na an convention asin out of town games kan PBA.

        Igwa nang enot na pig-utang sa bangko an LGU kan Naga nin cantidad P122 milliones alagad nagkulang pa sagcod na liwat naman nag-aprovar nin resolucion ngonian na bulan an Sanggunian Panlungsod na nag-aawtorisar ki Alcalde Jess Robredo para sa panibagong uutangon na P48 milliones.

        Si City Engineer Chito Palmiano nagpahayag sa Bicol Mail na kaipuhan pa an cantidad na 60 milliones pesos  afuera kan P122-M asin P48-M nganing maging enterong  aircondition an mahiwas na coliseum huli ta kaipuhan ini kun may darakulang actividades siring kan convention.

        Sa ngonian sa P122-M na pig-utang sa bangko nasa 55 asta 60 por ciento na an completion kan construccion asin target na matapos sa huring semana kan Junio 2010, alagad na-aabala mientras na pighahalat pa an dugang na inuutang sa bangko.

        Maabot sa 1.8 hectaria an hiwas kan coliseum asin otso mil metro cuadra an hiwas kan parking area. An lugar namumugtak sa Central Business Distric II asin sa atubangan kan SM City.

        Nagiging controvercial na an proyecto kan ciudad sagcod natutuyawan na kan simbahan huli ta milliones pesos na an ginagamit na fondo dai pa giraray natatapos asin nagiging isyu pa sa politica ngonian na eleccion  contra sa local na gobierno.

        Afuera kan milliones pesos gikan sa LGU an proyecto enot nang pinabulosan nin maabot sa 70 milliones pesos kan panahon ni dipuntong Diputado Rolando Andaya Sr<pd>. kan ini chairman pa kan committee on finance and appropriation sa Camara-Baja asin ni DBM Secretary Rolando Andaya Jr. 


\http://www.bicolmail.com/issue/2010/apr29/xki.html\

UNC nagdeclara nin suporta ki Cho Roco

Suportado kan University of Nueva Caceres an candidatura ni Sulpicio “Cho” Roco bilang alcalde kan Ciudad nin Naga asin mismo si Presidente Dolores H. Sison an nag-anunciar sa mga paratukdo asin empleados kan universidad kaibahan an candidatong alcalde kan magvisita ini kan Martes, Abril 27.

        Naka-abrasiete pa an pamayo kan universidad asin an candidato kan ipabisto sa staff kan Office of the President kan UNC  sagcod na piglibot sa oficina.  manlaen-laen na oficina.

        “Ipabisto ko saindo an candidato ko, i-campania nindo sa famila asin kapinsanan nindo.” Ini an pinaheling na suporta sa pagcampania ni Sison sa paglibot sa mga oficina kaibahan si Roco.

        An pamayo kan UNC dating Assemblywoman asin respetado sa Kabikolan sa ngaran nin educacion, pinakaenot na oficial nin universidad na iindorsar an candidatura ni Roco huli kan pagtitiwala sa kakayahan na maging lider kan ciudad.

        Sa reaccion kan candidatong alcalde, sinabi kaini na dakulang pasasalamat niya sa Presidente kan UNC sa mainit na pag-ako sagcod na iindorsar an candidatura bilang alcalde.

        Duman sa mga pigtatarakot na miembros kan Sanggawadan, oficiales de barangay, miembros kan QUEEN, urban poor asin iba pang sectores na pig-iipit kan administracion kan local na gobierno kan ciudad, baka mamuklat an mata, makakabukas na nin pinto na dai nahahadit asin matulod na pueding sinda maglangtad naman, sabi pa ni Roco sa miembros kan prensa.

        Pagkahapon kan Abril 27 an manlaen-laen na lideres asin miembros kan transport sector kabali si Tirrol Jaucian formal nang nag-indorsar ki Roco na iyo an saindang susuportaran na candidatong alcalde.

        Sa tiripon kan  grupo pigdenuncia an mga pig-iimponer na penalidad sa miembros kan sector particularmente an magabat na mga multa dai pinasar kan Sanggunian Panlungsod, alagad dai nagconsulta sa organisacion.

           An cada lider nagsaysay kan mga tuyaw bako lang sa mga ordenanza na hilaw na pinasar kan consejo envez iba pang kadificilan asin pasakit sa tios na chofer na dapat kuta na matabangan.

        Sa lado ni Consejal John Bongat, candidatong alcalde ni Mayor Jess Robredo  napag-araman na suportado man kan grupo kan PISTTON. 



SA LOCAL ABSENTEE VOTING
Soldados sa Bicol nagpili na kan saindang mga lider

Camp Elias Angeles, Pili, Camarines Sur – Maabot sa dos  mil (2,000) na soldados na destino sa 9th Infantry Division kan Philippine Army nag-pili na kan saindang mga candidato nacional sa paagi kan local absentee voting na nagsikad kasuodma sa manlaen-laen  na campo sa Kabikolan.

        Si Major Harold M.. Cabunoc, Division Spokesperson nagsabi na maabot sa 40 soldados an nagparticipar tulos sa pag-voto mga alas otso nin aga kasuodma, sa pigdesignar na polling center sa laog kan 9th ID Grandstand.

        Igwa pang nagkaperang mga designadong polling center sa Bicol na kun haen an soldados pueding mag-cast kan saindang voto sa masunod na tulong aldaw poon kasuodma. An saindang coordinacion sa oficiales kan Comelec naging marigmat sa cooperacion kan commission asin an saindang soldados natawan nin opurtonidad nganing maka-ehercer kan saindang deretso sa pag-voto, sabi ni Cabunoc.

        Nagkapera sa mga soldados na nag-cast kan saindang voto mga first-time voters.  Si 2nd Lt. Marie Christine Samson, 23 anyos, sarong military nurse asin registradong votante kan San Mateo, Rizal, kabali sa mga inaapod na neophyte voters.                                       

        “Nagparticipar ako sa local absentee voting huli ta gusto kun makapili nin candidatong president. An sakuyang ama retiradong soldados na kami buronyog sa suportadong pigtitiwalaan na candidato” sabi pa niya.

        An mga personajes kan military na destino para sa maabot na eleccion luwas sa saindang polling registration center sakop kan local absentee voting. Base sa Comelec guidelines, an local absentee voting voters magamit kan manual ballots asin sinda tinutogotan sana na mag-pili para sa national elective positions.

        An local absentee voting sa campo kan 9th ID pigpamahalaan ni Abogada Fatima Gados, representante kan oficina rehiyonal kan Comelec.

        An Bicol PNP nagparticipar man sa kaparejong actividad sa vorotohan, alagad dai ginibo sa mga provincial office asin municipal police station envez sa saindang lugar kun sain sinda registradong banwaan. Si lomang sistema sa pag-voto iyo an saindang susunodon. 




Title:Prose
<i><b>SA CASURECO II</b></i>	
<b>Suspension vs OIC GM 
Barrameda iginilid kan NEA</b>	
Duwa an nagtukaw na OIC General Manager kan Camarines Sur II Electric Cooperative (Casureco II) Inc. sa laog nin nagkaperang aldaw alagad naresolveran tulos kan NEA kan magpaluwas nin decicion kan Martes, Marzo 31, 2009 na pig-declarang status quo muna si Mrs<pd>.</pd> Jane Barrameda bilang OIC GM asin dai ma-iimplementar an 30 dias na preventive suspension na pig-isyu kan junta directiva sa ginibong special board meeting kan Viernes, Marzo 27. 

        Si Engr<pd>.</pd> Rodel Pasumbal iyo an pig-designar na OIC GM kan junta directiva sa pamamayo ni Board President Zosimo Sanado alagad huli ta habong maghali sa puesto si Barrameda nag-ooficina si Pasumbal sa board room kan cooperativa. 

        Sa entrevista kan BM sa paagi nin telepono ki Ms Ana Marie Jovily Dy, parapahayag kan Casureco II saiyang pigconfirmar na saindang narecibe an decicion kan NEA mga pasado alas 6:00 nin bangui kan Marzo 31 na firmado ni NEA Deputy Administrator Mariano Cuenco. 

        An surat kan NEA na pinaagi sa fax machine, segun ki Dy nganing ma-accionan an mga resolucion kan junta directiva kabali an pag-designar ki Pasumba bilang karibay sa puesto ni Barrameda asin resolucion na nag-aawtorisar ki Pasumbal na magpirma sa mga tsieki kinakaipuhan magsumiter nin mga suportadong documentos sa alegacion sa soboot pag-violar ni Barrameda nganing ma-justify an accion sa preventive suspension sa OIC GM, dapat may kasimbagan si Barrameda sa mga reclamo ninda directors Francis Soler, Emmanuel Rojo, Tomas de Vera, Agosto Pacis asin Rodolfo Buenafe petsado Marzo 18, 2009. 

        Nganing maging patas an pagconducir nin investigacion contra sa OIC GM pig-sugestion na magcrear nin independienteng grupo na macomponer nin hali sa mga sectores na mayong kakampihan asin igwang pipilion na miembros kan junta. An investigating team dapat magkoa pang miembro gikan sa Bicol Electric Cooperative Association na acceptable sa mag-ibong na partido. 

        Antes ma-aprovaran an sinambit na resolucion dapat magsumiter muna kan mga pighahagad na documentos antes ma-accion an board resolucion, sabi pa sa decicion kan deputy administrator. 



<b>RECLAMO KAN 5NG DIRECTOR CONTRA KI OIC GM BARRAMEDA </b>	

        An reclamo kan mga director na petsado Marzo 18, 2009 pigsumiter ki Board President Sanado asin ini kinababalihan kan mga minasunod; Estafa thru falsification of commercial documents, illegal disbursment of cooperatve funds for unauthorized service contract, illegal disbursment of cooperative funds for legal retainwership advances, unathorized and excessive payment of attoyney’s fee, insubordination asin iba pang mga reclamo na iyo an pigbasehan nganing ipasa-irarum sa preventive suspenssion an OIC GM. 

        An surat kan mga director pig-rerecomendar na haklason si Barrameda bilang OIC GM asin magconducir nin formal na investigacion sa mga iregularidades patin pag-sangat nin formal na caso, kabali pa an pagpahali ki Ms. Ana Marie Jovily Dy bilang PIO kan cooperativa. 

         Pigtawan nin 72 oras na plaso an OIC GM nganing simbagon an sinambit na mga acusacion. 

<b>SIMBAG NI BARRAMEDA </b>	

        “Mayong kalatoy-latoy na charges sakuya, honako magabaton na marhay”, alagad hinagad niya sa board president na tawan siya nin awad-awad na panahon na makasumiter kan mga kasimbagan sa acusacion kan limang mga director. Pigpahimotikan an mga reclamo contra sa saiya huli ta mayong mga basehan. 

        Pig-osipon kan OIC na dai nagtugot an board president. kaya ngani an reclamo niya mayong due process asin dai niya pig-ako an suspension sagcod na pigdara sa atencion kan NEA. 

        Segun sa saiya masunod sana siya sa preventive suspension kun aprovado kan NEA kaya ngani dai niya binutasan an trabajo sa oficina asin nagpadagos sa pag-funcionar bilang OIC GM. 

        Huli kan controvercia sa laog kan cooperativa nagkakabaranga man an mga empleados mientras na igwa man kaalyado si Pasumbal asin si nagsisimpatia ki Barrameda nagsulot nin pulang t-shirt. 

        An mga miembros kan union obreros nagpaluwas man nin manifesto na pighahagad sa junta asin NEA na tawan nin “due process” an OIC GM sa sinambit na mga acusacion. Pasumbal iyo an reconosidong



<b>Rinibong devotos, turista 
masungko sa Hinulid Calabanga</b>	
<i><b>PNP, PA andam na sa paz y orden</b></i>
Sobra sa 300 mil na devotos asin turista an piglalaom na maruso ngonian na Viernes Santo, Marzo 10, 2009 sa melagrosong “Amang Hinulid”, haros daog pa an numero nin mga visita sa kapiestahan kan banwaan mientras na pigbago na an bulos kan trafico nganing tawan nin buelo an pagpenetencia kan rinibong devotos. 

        Ini, segun ki Alcalde Evelyn Yu kan Calabanga, Camarines Sur mientras na naghagad na siya nin augmentation force gikan sa PNP Provincial Office asin Philippine Army nganing maseguro an paz y orden huli kan pag-arabotan kan rinibong dayuhan na devotos gikan pa sa manlaen-laen na provincias na may panata sa Amang Hinulig na yaon sa Barangay Santa Salud. 

        Sa cada panahon kan Semana Santa digdi sa Bicol an pigdadayo nin devotos iyo an Hinulid sa Calabanga na mas nagdudongang an nagsusongko gikan pa sa ibang rehiyon. Preparado na an saindang ambulancia, medical team na papamayohan kan tulong mga doctor asin nurses sa ano man na emergencia asin yaon man an grupo kan Red Cross asin iba pang grupo civico nganing makatabang sa ano man na pangangaipo kan dayuhan na devotos, sabi pa kan alcalde. 

        Inaabot nin sagcod sa dos kilometros an laba kan pila nin mga devotos sa magkataid na barangay kan San Miguel asin Sta. Salud ngani sanang makahadok sa Hinulid sa pagtubod ninda na makakatabang na maomayan kan saindang kahelingan sa panahon kan Viernes Santo. Poon pa kan Lunes Santo rinibo nang devotos aro-aldaw sagcod sa ngonian an padagos na nagsusungko sa imahen. 

        An Hinulid Association sa pamamayo ni Jojo Hilario asin an simbahan igwa nang ginibong coordinacion sa processions kan imahen na mapoon alas 5:00 nin hapon sagcod alas 11:00 nin matanga 

        Jueves santong matanga igwa nang nagpepenetencia sa paagi nin paglakaw na nakabitis pasiring sa Chapel kan Hinulid sa Brgy. Sta Salud, kaya ngani madestino nin mobile patrol an PNP haling Canaman, asin maagi sa mga banwaan kan Magarao asin Calabanga mientras na igwa nang destinong awtoridad sa Ciudad nin Naga 

<b>NAG-AATAMAN KAN HINULID</b>	

        Si Rebecca Tandog Hilario, 75 anyos asin an saiyang aki na si Jojo Hilario iyo an nag-aataman kan imahen na orihinal na pig-ataman kan ama ni Rebecca na si Julio Tandog kan taon 1936. An saiyang esposo na si Adelino binawian na nin buhay may duwang taon na an nakakaagi. 

        IMAHEN DATING GIKAN SA LAGUNA 

        Antes kan sinambit na taon, an imahen dating hali sa Sta. Cruz, Laguna asin pigbalio sa Calabanga kan familia Tandog na sagcod sa ngonian pigdadayo nin rinibong devotos dawa bakong panahon nin Semana Santa 

        Mientras tanto, dakulang tabang sa mga saradit na negociontes an panahon kan Viernes Santo sa Calabanga huli ta dawa sain na mga canto maging paratinda nin tubig asin mga pagkakan dakula an saindang ganancia.
<b>Penetencia sa GSIS kan mga paratukdo nagpapadagos pa</b>	
<i>Kalbaryo nagpoon sa pagkoa nin E-card</i>
Pili, Camarines Sur – Tapos na an semana santa alagad sa mga paratukdo sa Department of Education (DepEd) nagpapadagos pa an kalbaryo asin penetencia huli ta pinapasakitan sinda sa pag-proceso kan dapat na macobrang benificio sa Government Service Insurance System (GSIS). 

        Sacrificio an pinapasan kan mga paratukdo sa pigsasabing modernization asin computerization, bangugot an promisa ni President/General Manager Winston Garcia, an kalbaryo mi nagpoon sa pagkoa nin E-card sa Ciudad nin Legaspi, sabi sa manifesto kan Teacher’s Dignity Coalition (TDC) - Bicol na pigbasa kan saindang regional coordinator na si Jess Cea sa ginibong regular session kan Sanggunian Panlalagiwan kan Camarines Sur kan Martez, Abril 14, 2009. 

        Saindang pig-rereclamo an soboot discrepancies sa DepEd kan saindang remittances kan premium loan payment sa GSIS asin an atrasadong posting kan mga remittances. 

        Pigsambit kan TDC an reclamo ninda arog kan premium payment na haloy nang pigbabayadan asin may mga mahibog nang record na bitbit kan mga taga DepEd apesar na pigkakaltas sa payroll, alagad dai man napapatanos an record kan agencia apesar kan pig-oorgullo ni Garcia na computerized na asin saro sanang pindot maheheling ini palang bangugot sana, sabi pa. 

        Pigbuyagyag pa na dai na sinda nakakarecibe nin dividendo, pigkakaltasan pa an burial benifits kan nagadan na miembro, housing loan scam na kabali sa pigngaranan na victima si Jorge Batalla kan Sipocot, Camarines Sur, utang na bayadan na alagad pigsisingil pa abalang pagcobra kan mga benificio kan nagretirong empleados kan gobierno asin dakul pang mga inagrangay. 

        Sa regular session kan junta provincial afuera sa oficial kan TDC, presente an representantes ninda Director Celedonio Layon, Dr<pd>.</pd> Emma Cornejo kan DepEd asin sa lado kan GSIS si Assistant Regional Manager Segundina Alanis. 

        Pigpaliwanag ni Alanis na nasa 70 por ciento pa sana an saindang natatapos sa massive posting asin nagpapadagos pa an saindang reconciliacion kan mga record sa DepEd. 

        Inako kaini, na dakul pa an problema alagad igwa na sindang pagtarabangan kan mga taga DepEd Bicol. Pigpangako kan GSIS na posibleng matapos man giraray an massive posting ngonian na taon 

        Sa lado kan DepEd Bicol inako man na nagka-igwa sinda nin problema sa sobrang 2.5 por cientong penalidad sa abalang pagbayad sa agencia asin ini naresolveran pa sana kan Department of Budget and Management kan taon 2008. 

        Si Director Layon nagpaluwas na nin memorandum sa mga oficial kan saindang agencia na complehon na an mga rekisitos kan GSIS para sa pag-up grade kan record alagad bako gabos na escuelahan nagsusumiter kan mga hinahagad na papeles. 

        Kabali sa informacion na pighahanap nganing mapatama an record siring kan si petsa kan compleanyo, pagbago kan pangaran huli ta nag-agom na an paratukdo, asin pagbalyo nin destinong escuelahan, an mga record na ini abalahon na isumiter sa GSIS sagcod na inaabot nin anom na bulan. 

        An ginigibong solucion kan GSIS na maparikas na an pagpakarhay kan mga record nin miembros iyo an aro-aldaw na overtime sa oficina kabali an Sabado asin Domingo afuera sana kan Viernes Santo. 

<b>Double refo project sa Tinambac, CS nadiscobre</b>	

<i>POW pigtago kan DENR sa Multisectoral Committee</i>
Double reforestation project an pigsasabing tapos nang proyecto kan DENR Bicol na may cantidad Php4.9 million sa Barangay Lupi, Tinambac, Camarines Sur ini an nagluluwas na resulta kan ginibong inspeccion kan Multisectoral Committee na pinamamayohan ni Fortunato “Tato” Mendoza, presidente kan junta sa Metro Naga Water District. 

        Alagad si representante kan DENR na kaibahan kan grupo ni Mendoza nag-iinsister na tapos na an reforestation project sa 150ng hectaria. Sa inicial na findings kan committee dai convensido. 

        An Multisectoral committee na nag-inspec-cion kan controvercial na reforestation project kinababalihan kan religious group, estudiantes, media, civic organization, kabali sa nag-inspeccion an oficiales de barangay, Municipal 

        Engineer asin MAO officer kan LGU Tinambac na iyo an pigpadara ni Alcalde Ruel Velarde. 

        Sinabi ni Mendoza na dai uyon an saindang grupo sa pinapatubod kan DENR huli ta kabali sa pigtutukdo si mga tinanom na kakahoyan kan Care International na may hiwas nin 100 hectaria asin 40 hectaria sa iba pang grupo. 

        Nganing malinawan dapat ipaheling an program of work (POW), alagad an taga DENR padagos sa pagsinutil na dai itao sa sainda asin maging si survey sa lugar kan proyecto para ma-ibitaran na itukdo an dai kabali sa refo project na pig-implementar ni DENR Director Joselin Marcus Fragada. 

        Sinabi ni Mendoza na maabala pa an saiyang pagsumiter kan report sa ginibong inspeccion sa oficina ni Assistant Secretary Tomasito Monzon kan Bicol River Basin Watershed Management Project sagcod na dai niya nakakapotan an POW asin survey kun sain na lugar nagtanom an DENR. 

        Alagad sa pinakahuring pakikipag-olay kan pamayo kan multisectoral committee ki Abogado Antonio Abawag, assistant regional director kan DENR Bicol pig-aasegurar na itatao na an pighahagad nindang mga documentos. 

        An refo project naging controvercial kan magsumiter nin accomplishment report si Fragada sa oficina ni Monzon na 100 por ciento nang tapos an proyecto sa Barangay Lupi. 

        Alagad kan magpa-conducir nin inspeccion si Alcalde Velarde sa grupo kan Mount Isarog Guarding nagluluwas na natapos na tanoman iyo an 5.6 hectaria kun icocompara sa report ni Fragada na tapos na an refo project sa 150ng hectaria. 

        Sinabi kan jefe ejecutivo local an Bicol Upland Resources Development Foundation, (BURDFI) Inc.iyo an naka-contrata sa sinambit na may anomaliyang proyecto. 

        An BURDFI iyo an naka-kawikaw kan haros 30 por ciento kan 129 milliones pesos na fondo kan sinambit na agencia para sa refo project. 











<i><b>SA CONTROVERCIA SA CASURECO II</b></i>

Junta macrear mgt. committee
Nagdesignar bagong OIC General Manager
An junta directiva kan Camarines Sur II Electric Cooperative (CASURECO II) Inc. posibleng magcrear nin management committee kun magpapadagos pa an controvercia sa manijamiento nganing maresolveran an conflicto sa laog kan cooperativa, alagad saro sana ini sa option, sabi sa Bicol Mail ni Director Francis Soler kan Naga South District 

        Kun mangyari si Board President, Msgr<pd>.</pd> Zozimo Sañado iyo an pueding patukawon na chairman, CANORECO General Manager Lorenzo Canlas sa lado nin technical asin si CASURECO IV General Manager Vicky Briones sa finance. 

        Nagkapera sa mga department head kan cooperativa na loyalista kan suspendidong OIC GM Jane Barrameda an natutuyawan kan ibang director na tuyong pig-aabala an mga transaccion kabali na an proceso sa pambayad sa power bill kan National Grid Corporation. 

        Afuera pa kaini, baranga an empleados huli kan controvercia sa puesto kan OIC GM. 

        Sa ngonian si Mercy Ayab iyo an pigdesignar kan junta directiva bilang OIC General Manager kan cooperativa matapos magpaluwas nin temporary restraining order (TRO) si Juez Felimon Montenegro kan RTC Branch 26 kan Ciudad nin Naga contra sa padagos na pag-asumir sa puesto ni OIC GM Barrameda. 

        An junta directiva sa pamamayo ni Sañado nagplantiar nin injunction case sa corte huli kan padagos na pag-asumir ni Barrameda apesar na sinampaling siya nin preventive suspension. 

        Si Barrameda pig-aacusar kan mga director siring kan estafa thru falsification of commercial documents, illegal disbursement of cooperative funds for unauthorized service contract asin iba pang mga isyu, alagad ini saiyang pigpapahimotikan. 

        Sa enot na mga entrevista sa saiya kan media matapos magpaluwas nin suspension order an junta an dahilan sa dai niya pagsunod huli ta dai aprovado kan NEA. 

        An “cease and desist order” kan jusgado contra ki Barrameda iyo an temporariong naka-resolver sa pagka-igwa nin duwang OIC General Manager. Si Engr<pd>.</pd> Rudelo Pasumbal iyo an enot na pigdesignar na OIC GM kan junta kan sinda mag-isyu nin preventive suspension. 

        Sa Sabado, Mayo 2, 2009 gigibohon an board meeting asin piglalaoman na mareresolveran na an controvercia sa laog kan cooperativa. 

        Mientras tanto, an ibang sectores nagpahayag na dai magiging maribok an manijamiento kan cooperativa kun dai pigpapaki-araman nin poderosong politico sa Camarines Sur. 

<b>Bagas sa CSur suficiente</b>	

<i>Paglangkaw kan precio pigbabasol sa mga comprador</i>
Suficiente an supply nin bagas sa Camarines Sur mala ngani nagkaperang mga negociante hali sa Lucena asin Bulacan, nagdadayo pa digdi ngani sanang magbakal nin paroy. 

        An nangyayaring paghadit sa crisis sa bagas iyan artificial shortage sana, ini an report kan Consumers Protection Committee kan Sanggunian Panlungsod kan Ciudad nin Naga sa pamamayo ni Consejala Maria Elizabeth ‘Mabeth’ Lavadia asin kan Task Force kan NFA na pinangenotan ni Francis Hubilla kan sinda magconducir nin inspeccion sa mga traders asin bodega nin bagas sa laog kan ciudad kasuodmang hapon. 

        An bodega kan JY Brothers na bestadong dakulang negociante nin bagas sa Naga nagsabi na maluya ngani an bintahan ninda nin bagas sa Camarines Sur envez an dakul an demand iyo an provincias kan Albay asin Sorsogon. 

        Nagpapamahal kan precio kan bagas iyo an comprador ta si dating precio na Pll.00 cada kilo kan paroy nagsakat na sa P18.00, sabi sa reclamo kan mga negociante. 

        An ginigibo ninda nagbabakal nin bagas na mas barato an precio hali sa Iloilo asin Mindoro mientras na mahal an precio digdi sa Camarines Sur dawa na ngani bastante an bagas. 

        Nagpapadagos an aranihan nin paroy sa mga ngonian na saro sa pigbabasehan kan mga traders na mayong crisis nin bagas sa Camarines Sur huli ta nagluluwas pa ngani an supply nin bagas sa ibang provincia. 

        Sinabi sa Bicol Mail ni Lavadia na hinagad kan mga traders na ibawal lugod an pagpabakal nin paroy sa luwas kan provincia particularmente an ginigibong pag-angkat digdi kan hali pa sa Lucena asin Bulacan nganing maseguro na suficiente an supply nin bagas sa provincia. Ini saindang sugestion sagcod na kun puedi estrictohan magbugtak nin check point. 

        Nag-report man an NFA task force sa comite ni Lavadia na suficiente an supply nin NFA rice sa bodega kaini sa Pili, Camarines Sur. 

        Kun nagsasabi an NFA na suficiente an saindang bagas, alagad dai maipaliwanag nin toltol ta piglimitaran si alocacion sa mga NFA retailers, sabi pa kan consejala. 

        An sinambit na task force asin an consumers protection kan SP kan Naga nag-conducir nin inspeccion sa mga bodega nin bagas nin mga commercial rice nganing sinda mismo an mag-aram kan pigsasabing crisis sa bagas. 

        Nagtutubod pa an local na negociantes na pueding maglawig pa an halangkaw na precio kan bagas sa bulan nin Septiembre huli ta panahon pa ini nin aranihan. 
<b>Cam. Sur nagtagamang P2-M para 
sa banhi kan mga paraoma</b>	
<i><b>Problema maipo an supply</b></i>

Pili, Camarines Sur –- Nag-andam na an gobierno provincial kan Camarines Sur nin P2 milliones na fondo nganing gamiton sa pambakal nin certified seeds asin ididistribuer sa mga paraoma na nangangaipo nin tabang para makatanum na tulos sa saindang mga oma matapos kan calamidad sa provincia. 

        An problema kun sain na rehiyon makakakoa nin certiified seeds mientras na an oficina rehiyonal kan Department of Agriculture sa Bicol nadidificilan na makabakal sa ibang rehiyon nin awad-awad na supply nin banhi mala ngani igwa pa sana sindang natitipon na 500 na sakong banhi na kulang pa ngani sa sarong banwaan para mahipnoon an pangangaipo kan paraoma. 

        Igwa nang ginigibong negosacion si DA Director Jose Dayao sa rehiyon dos sa supplier, alagad naglangkaw pa si precio envez si dating P800 pesos nag-abot na sa Pl,200 cada sako. 

        Sinabi ni bise gobernador Salvio Fortuno na sa ginibong regular session kan junta provincial kan Martes sainda nang ina-provaran an appropriation ordinance na P2 milliones para gamiton na fondo sa pagbakal nin certified seeds. 

        An fondo hali sa maabot sa P7 milliones na ingreso sa Camarines Sur Watersports Complex na hinagad ni Gobernador L-Ray Villafuerte sa junta provincial na mag-apropriar nin fondo para matabangan na an paraoma na naghahanap nin banhi. 

        Dai naglalaom an gobierno provincial sa oficina rehiyonal kan DA sa tahaw kan agrangay na kan paraoma na dai nakaka-tarok nin paroy mientras na mayo sindang mabakalan nin banhi. 

        An certified seeds na nadisponer kan DA na ipapabakal sa hababang precio kulang na marhay mala sa Milaor, Camarines Sur si alcalde Roger Flores naghahagad nin 500 na supply nin banhi an na-itao sana sa MAO office 80ng sako kaya dikit pa an nakaka-oma sa mga oras na ini. 

        An report kan DA matapos kan nakaaging mga tubig baha maabot sa 500 milliones pesos si destroso sa kaomahan ini sa lado kan production loss. 

        Ini ngonian an causa kan padagos na paglangkaw kan precio kan commercial rice dawa na ngani pigpahayag kan NFA na suficiente an supply nin bagas sa Camarines Sur. 

        An pag-panic kan consumedores sa pagbakal kan NFA rice nangyayari na sa manlaen-laen na provincias kan kabikolan apesar kan mayong problema sa commercial rice an reclamo sana iyo na halangkaw an precio. 

<i><b>Ika-anom sa 16 na Rehiyon</b></i>
<b>Bicol halangkaw an produccion nin paroy</b>	

An rehiyon Bicol saro sa may halangkaw na produccion nin paroy sa 16 na rehiyon digdi sa Filipinas na nagka-ika anom na puesto na naka-ani nin 991,430ng metrico tonelada susog sa report ni Dr<pd>.</pd> Frisco M. Malabanan, Rice Program Director kan Ginintuang Masaganang Ani (GMA). 

        An report minasakop kan taon 2007 na mas naglangkaw pa si produccion kun icocomparar kan taon 2006, kaya ngani an Department of Agriculture dai nagtutubod na nagkukulang an supply nin bagas sa kabikolan. 

        Si Consejal Maria Elizabeth “Mabeth” Lavadia, nag-representar ki Alcalde Jess Robrero sa briefing kan International Rice Research Institute (IRRI) kan Abril 11, 2008 sa Manila dapit sa produccion kan paroy sa Filipinas asin sa iba pang nacion asin an posibleng paglangkaw pa kan precio sa mga maabot na panahon, nagsabi na mismo sa sinambit na tiripon an DA nag-confirmar na mayong shortage kan supply nin bagas sa nacion na an problema sana iyo na halagwaton an precio kan NFA rice asin commercial rice. 

        Sa ginibong briefing ni Malabanan an Bicol may 286,374 na hectariang paroyan na pigtarukan kan 2007 asin an Camarines Sur nag-ika pito sa mga provincias kan nacion sa may halangkaw na produccion nin paroy. 

        An nangenotan na may pinakalangkaw na produccion metrico tonelada nin paroy iyo an Central Luzon na may 2,942,113, nag-ika duwa an Cagayan Valley – 2,025,245, ika-tulo an Western Visayas – 1,992,426, nasa ika-apat an Ilocos – 1,642,301, nasa ika-lima an Soccsksargen – 1,186,688, ika-anom an Bicol-991,430, ika-pito an Eastern Visayas – 948,827. ika-walo an ARRM – 615,780, ika-siyam an Zamboanga Peninsula – 553,759 asin ika-sampulo an Northern Mindanao – 501,892 mientras si anom pang rehiyon nakaka-producir sana nin 39l,00 asta 450 mil. 

        Sa kagabsan na produccion sa enterong Filipinas ini nag-abot sa 16,240,194 metrico tonelada ini sa 4,272,889 hectariang kaomahan. 

        Sinabi pa kan IRRI nganing ma-mantenir na hababa an precio kan bagas kaipuhan masusteniran an halangkaw na produccion asin magbawas an production cost. 

        Kabali sa mga dahilan sa ngonian na halangkaw an panga-ngaipo nin supply nin bagas huli kan padagos na paglangkaw kan populacion kan Filipinas na nag-aabot na sa 88,618,599 susog sa pinakahuring survey kan National Statistic Office kan 2007. Ngonian na taon piglalaoman na masakat an numero kan populacion sa 90,346,662. 

<b>Fekeng P200 bill lakop na sa CS</b>	
An Bangko Sentral ng Pilipinas (BSP) sa Ciudad nin Naga nagtutubod na posibleng naglakop na sa Camarines Sur asin sa iba pang lugar an fekeng P200 bill matapos madakop kan PNP an sarong suspechado nagbabariwas kaini sa mercado publico kan Libmanan, Camarines Sur kan nagtalikod na semana mientras na nakadulag si tulo pang mga kaibahan. 
Nasamsam sa suspechadong si Rolando Ilagan, 22 anyos, taga Daet, Camarines Norte an 37 pidasong P200 counterfeit notes mientras na nagsasaod ini, alagad si binakalan na tiendahan an nagduda na feke an darang cuarta na tulos pinaabot an reclamo sa Libmanan Municipal Police Station asin na-arestar sa tabang kan nagkaperang mga civilian, si tulong mga kaibahan an nagkadurulog na posibleng igwa pang darang counterfeit notes mala ngani nagkawaralat pa si iba sa tinampo. 

        An Libmanan PNP sa pamamayo ni Inspector Eddie Santiago sinangatan na nin caso sa corte an suspechado, nakaluwas man sana sa carcel kan makabayad nin fiansa. 

        Si Danny Calomag, branch manager kan BSP sa Ciudad nin Naga nagpatanid sa publico kan posibleng pagkuriyat kan fekeng cuarta na dapat ipaabot tulos sa saindang oficina. An P200 bill na counterfeit notes pig-confirmar na kan BSP Naga Branch na feke mala ngani parejas si mga serial number na BU245762. 

        Sa pagsiasat nagluluwas na bakong gibo sa printing machine envez sa computer na may inaapod na high resolution na printer, igwa nang computer machine kun ano si hitsura kan cuarta iyo an maluwas sa printer, sabi pa ni Calomag. 

        Maririsa tulos na counterfeit huli ta an papel mahibog, pagkinapotan pahuros mahalnas mientras na kun genuine currency pag-pinilsi igwang gudol-gudol sa walang canto kan P200 note, kabali pa nganing madeterminaran na feke an cuarta na kun an sarong bota nag-aadal sa pagpilsi kun pera an nakakapotan niyang papel na cuarta ma-aaraman huli ta makakapotan an marka kun pera an cantidad kaini. 

        Sa kaparejong entrevista kan Bicol Mail pigconfirmar pa kan BSP Naga Branch na nagkukulang an supply kan sensilyong 25 centavos huli ta pigtutunaw an coins na ginagamit an metal content kaini na ginigibong computer chip. An mga elementos kan NBI an nakadiscobre kan saindang sakyadahon an lugar kan pagtutunawan kan sensilyo sa Metro Manila. 

        An record kan main office kan BSP nagsabi na suficiente an supply kan 25 centavos na sensilyo, alagad huli kan ginibong ilegal na pagtunaw nagka-igwa nin problema sa supply. 

        Nakatalaan na mag-producir giraray nin milliones na sensilyo an lakdang kan BSP iyo na babaan an metal content, sabi pa kan branch manager. 
<b>Masbate ipapasa-irarum sa control kan comelec</b>	
<i><b>Deputy Dir kan PNP nagvisita sa Masbate</b></i>
An Commission on Election sa Bicol nagcoconsiderar na ipasa-irarum sa saindang control an provincia nin Masbate huli kan mga sunod-sunod na incidente na may relacion na eleccion na an pinakahuring incidente iyo an paghipa kan maabot sa 15ng armadong kalalakihan sa duwang suportadores kan candidatong alcalde kan banwaan nin Placer. 

        Sa entrevista ki Bicol PNP Chief Ricardo Padilla kan maghapit sa Naga Airport kan Martes na aga kaibahan na si Deputy Director General Antonio Billiones hali sa Campo Crame sinabi na sainda nang pig-eevaluar an kamugtakan kan pace orden sa Masbate huli ta sunod-sunod an mga incidente na may relacion sa eleccion mala ngani igwa naman nin encentro sa Aroroy, Masbate kan Martes na aga. 

        Si Billiones, kaibahan si Padilla an nagderetso na sa Masbate pakahali sa Naga Airport nganing sinda mismo an magheling kan sitwacion kan mga nangyayaring kariribokan. 

        An oficina ni Comelec regional director Zacarias Zaragosa an nag-aadal na kan kamugtakan kan pace orden asin dakula an posibilidad na iconsiderar na ipasa-irarum sa control kan Comelec an sinambit na provincial. 

        An Masbate Association for Good Government asin An Masbateño Association nag-apelar na sa Comelec na dapat ipasa-irarum na sa Comelec Control an sinambit na provincia. 

        Si Freddie Quidato, candidatong alcalde nakadulag sa pantatambang kan may 15ng armadong kalalakihan alagad binawian tulos nin buhay iyo an saiyang kaibahan na suportadores na pigbistong si Nonoy Duan asin Toto Duanico. 

        Sinabi ni Padilla an panghihipa sa mga victim nangyari kan Domingo (Abril 1) sa Sitio Bugtong Caway an, Barangay Cabangkalan, Placer Masbate. Saiyang pigconfirmar na sa lugar na ini igwa nang nasiripan na armadong grupo alagad dai maconfirmar kun private armies o rebeldeng NPA. 

        An mga investigador kan PNP Provincial Office kan Masbate, ipinahayag na igwang nabisto sa nagkaperang gunmen alagad dai muna pigbuyagyag an mga pangaran. 

        Dai pa mapuntaria kun an mga nabistong mga suspechado kabuhan nin candidatong alcalde sa sinambit na banwaan. 

        An grupo kan candidatong alcalde paulian na sa saindang residencia matapos mag-atendir sa fiestahan. Si Quidato saro sa makakatabang sa investigacion kan poliica kan incidente nganing maaraman an motivo kan caso. 

        Kan nakaaging semana sarong lider nin politico binadil gadan asin tulong mga miembros kan civil security group kan candidatong alcalde an iredo kan sinda tambangan kan pigtutubodan armadong grupo nin politico sa Sitio Landing, Barangay Washington, San Jacinto, Masbate mga alas 6:30 nin banggi. 

        An victim si Rene Alcala, lider nin politico asin pinsan ni Marvie Espinosa-Bravo, candidatong alcalde kan San Fernando. 

        Pigtutubudan na an responsible sa sinambit na crimen armadong grupo na pig-organisar kan saindang kalaban sa politica. 

        An Masbate cada panahon nin eleccion an record mismo kan Philippine National Police iyo nagconfirmar na maribok na permi asin may mga incidente nin garadanan bako lang kan mga suportadores envez mismo na an candidato an tinutudas an buhay. 

        Si Padilla nag-organisar na nin task force na matutok kan caso nganing maparikas an investigacion mientras na igwa nang testigo na nakabisto kan suspechado. 

        Mientras tanto, an mga mainit na naglalaban sa cargong gobernador iyo sinda Dra<pd>.</pd> Olga Kho (Laksa-CMD), esposa ni incumbent gobernador Antonio Kho na ngonian candidatong congresista kan segundo distrito. Si dating diputado Emilio Espinosa iyo an oficial na candidato kan Kampi asin an third force iyo si Armand Señano kan Partido Democratico Socialista ng Pilipinas. 
<b>EOs sa Camarines Sur, Cam. Norte ookagon</b>	
AN Commission on Election nakatalaan na mag-implementar nin pag-okag nin mga election officer (EO) sa Camarines Sur asin Camarines Norte na ipapasunod ano man na semana pighahalat nalang an directiva gikan sa personnel department. 

        Sa Camarines Sur 23 na mga EO asin 10 sa Camarines Norte, kabali na si Provincial Election Supervisor Abogado Noriel Badiola kan Camarines Sur na madedestino sa Sorsogon. 

        Si Alex Marpuri oficial na parapahayag kan Comelec Camarines Sur nagsabi na bako man huli kan dayupot na sa mga politico an mga EO kaya babalasahon envez ini base sa Acta Republica 8189 na kun an oficial kan Comelec may apat nang taon na destino sa sarong municipio kinakaipuhan nang ibalyo sa ibang distrito bako sa kataid na municipio. 

        An saro pa sa dahilan kan pagbalasa nin mga EO kun may candidato na pinsan o harani sa saiyang familia, ini dapat ipasunod susog sa seccion 56 kan Omnibus Election Code, sabi pa ni Marpuri. 

        An Camarines Norte na may doceng banwaan alagad an sampulong EO, hagop na kan RA 8189 dai man ikabalyo sa laog kan kaparejong provincia huli ta saro sanang distrito asin an mangyayari kaini madedestino digdi sa Camarines Sur mientras na dai man pueding ibalyo sa kataid na provincia kan Quezon. 

        Sa pagbalyo ki Badiola sa provincia nin Sorsogon, ini mangyayari huli ta an item digdi sa Camarines Sur para ki Abogado Romeo Fortes na ngonian temporariong nakadestino sa sinambit na provincia. 

        Si Fortes, nagpa-destino muna sa saiyang provincia huli ta bako pang panahon nin eleccion asin ngonian ibabalik na siya digdi pighahalat nalang an directiva hali sa Comelec central office. 

        Mientras tanto, an Comelec Camarines Sur nakatalaan na magbilog kan Task Force Operation Baklas nganing taranggalon an mga ilegal na poster na dawa sain pigpadukot o luwas na sa designadong common poster area. 

        An DILG nagpaluwas nin Memorandum Circular No. 2007-05 na pirmado ni Secretary Ronaldo V. Puno na nag-deputized sa mga oficiales de barangay asin barangay tanod sa gabos na municipios asin ciudades, sa pagbaklas kan mga illegal campaign materials. 

        An mga oficina local kan DILG iyo an natukahan na mag-implementar kan sinambit na Memo-Circular matapos magpaluwas nin Comelec en banc resolution No. 7823 nganing estrictong i-implementar an “Fair Election Act”. 
<i><b>Sa DepEd Naga, Iriga</b></i>
<b>Pagbalasa kan 2ng Div. Supt<pd>.</pd> 
pig-etsafuera an DepEd Bicol</b>	
An Department of Education (DepEd) Bicol pig-etsafuera ni Secretary Jesli Lapus sa basang na pagbalasa sa puesto ki City School Division Supt<pd>.</pd> Ruby Abundabar kan Ciudad nin Naga nganing ribayan ni City School Division Supt<pd>.</pd> Evangeline Palencia kan Ciudad nin Iriga, an nasa likod iyo an sarong politico na harani sa Malacañang. 

        “Sa normal na situacion an regional director iyo an na-recomendar kan pagpahali o pag-okag nin mga School Division Supt<pd>.</pd> alagad ngonian na panahon nin eleccion dai ini nasunod”. Ini an mga pahayag ni regional director Celedonio Layon, Jr. kan DepEd Bicol kan maconduciran nin entrevista kasuodma kan Bicol Mail sa paagi nin telepono. 

        Sinabi ni Layon igwa nang memorandum order si Lapus petsado Abril 11, na magribayan nin destino sinda Palencia asin Abundabar, naging padatulan na dahilan nganing magka-igwa sinda nin bagong lugar na iba an pueding mamatian na trabajo apesar na panahon man ngani nin vacacion. 

        “Nasurprisa ako kan orden ta mayo nganing ano man na recomendacion asin ini an pinaka-enot na record sa DepEd Bicol kan basang na paghali kan sarong oficial kan DepEd. “ sabi pa ni Layon. 

        Si Congresista Luis R. Villafuerte na harani sa Malacañang iyo an pigtutubodan na nasa likod kaini, alagad an oficial kan DepEd Bicol dai naman nagconfirmar kan informacion 

        Sinda Layon asin Lapusnagkaolay sa isyung ini sa paagi nin telepono. An sabi kan secretary kun dai nag-agi sa proceso an pagbalasa sa oficial kan DepEd dapat ma-intindihan siya ta panahon nin eleccion. 

        Naghagad na nin exemption si Lapus ki Chairman Benjamin Abalos kan Commission on Election sa pag-implementar kan saiyang memorandum huli ta mabalga sa codego de eleccion an pagribay mientras na hagop na kan election ban. 

        Sagcod kasuodma an oficina kan DepEd Bicol dai pa nakakarecibe nin formal na comunicacion kun inaprovan na ni Abalos an sinambit na kahagadan. Duda an City School Division kan Ciudad nin Naga sa biglaan na pagbalyo ki Abundabar na may motivo pam-politica. Si Abundabar, saro sa tulong miembro kan City Board of Canvasser sa maabot na eleccion sa Mayo 14 asin kaibahan niya si City Prosecutor Romeo Tayo asin si Election Officer Abogado Maico Julia, Jr. na iyo an chairman. 

        Nag-rereclamo an nagkaperang mga paratukdo kan public school sa Naga huli ta piglaogan naman nin politica an saindang agencia, alagad piglinaw ni Layon na kun aprovado na kan Comelec an pagpahali ki Abundabar ini saiyang iimplementar nganing dai sya makasohan nin insubordination. 

        Kun nasurprisa siya kan orden maging an DepEd kan Ciudad nin Naga “prerogative” man giraray iyan kan Secretary, segun sa director kan DepEd Bicol. 
<b>Jueteng sa CSur bubuhayon, 
RD Padilla pina-vacacion</b>	
Ano man na aldaw ngonian na semana liwat mabubuhay an centralisadong operacion kan ilegal na sugal na jueteng sa Camarines Sur, alagad bigla man na nag-vacacion sa oficina si Bicol PNP Chief Supt<pd>.</pd> Ricardo Padilla sa dai ma-araman na dahilan asin makakabuelo na an sugal mientras na kaipuhan kan mga poderosong politico an payola sa jueteng na gagamiton na campaign fund ngonian na eleccion. 

        Si Padilla iyo si naka-pundo kan sugal na jueteng sa Camarines Sur huli ta dai kaya ni Camarines Sur PNP Provincial Director Sr<pd>.</pd> Supt<pd>.</pd> Romeo Mapalo, apesar kan directiva ni Gobernador L-Ray Villafuerte na puhoon an sinambit na sugal. 

        Nagtutukaw na OIC regional director kan PNP Bicol iyo si Sr<pd>.</pd>  Supt<pd>.</pd> Balligi Agnanayon B. Tira na nag-asumir sa puesto kan Abirl 16, 2007. Si Padilla enot nang pig-provaran na ribayan sa puesto kan ika-tulong semana kan bulan nin Marzo asin an saiyang ginibo kan maaraman na hahalion siya si mga pagugoan kan sugal na jueteng sa Camarines Sur an saiyang pigpadarakop sagcod na dagos nang napundo. 

        An sunod na target na riribayan iyo si OIC Chief of Police P\/Supt<pd>.</pd> Benjamin Suratos kan Naga City Police. Sa regular na miting kan Peace and Order Council kan City Hall si Suratos nagsabi na dai niya pa narerecibe an orden kun nuarin siya hahalion. 

        Napag-araman na pighahalat sana an pag-aprovar kan Commission on Election huli ta hagop kan election ban an pag-okag nin mga oficial kan PNP asin ini mangyayari sana kun nag-agi sa oficina kan Comelec. 

        An pagribay nin bagong mga pamayo kan PNP saro sa pigpapasunod kan Camp Crame na mayong magiginibo si Padilla dawa na ngani kan Deciembre 29, 2006 sana siya na-destino sa PNP Bicol huli ta igwa nang bendicion an mga halangkaw na oficial kan PNP asin nasa administracion na ipadagos an operacion kan centralisadong ilegal na sugal na jueteng. 

        Sa mga entrevista ki Mapalo an saiyang reaccion kun nagpapadagos an jueteng ini haloy nang panahon maging kan bako pa siya an provincial director alagad kun gustong matunaw an sugal nangyayari mala ngani na-gadan sa Camarines Sur kan mag-orden si Padilla na sakyadahon an mga pagugoan kan sugal. 

        Si Mapalo hinagad ni Gob. L-Ray Villafuerte ki PNP Chief Oscar Calderon na ribayan ni P\/Sr<pd>.</pd> Supt<pd>.</pd> Romeo Tumangi, si Mapalo alagad pendiente pa sa oficina ni Comelec Chairman Benjamin Abalos matapos iindorsar ni Calderon kan Abril 10, 2007. 

        Nag-aandam na an mga capitalista asin ribasador sa lugar kan mga gugoan kaini sa Libmanan, Del Gallego, Pasacao, Camaligan, Pili, Bato, Buhi, San Jose, Goa asin iba pang lugar sa laog kan Camarines Sur. 
<i><b>SA PEOPLE'S INITIATIVE</b></i>
<b>DILG pigtutukdo namamahala kan PI</b>	
<i><b>20% sa Camarines Sur pabor sa charter change</b></i>

AN DILG iyo an nagpapadalagan kan pagtipon nin mga firma para sa people’s initiative (PI) nganing ma-enmiendahan an 1987 constitution apesar kan pagpahimotikan kan Arroyo administration na dai nakiki-aram an gobierno sa signature campaign na nag-sikad kan Marzo 25, 2006 kasabay kan mga ginibong barangay assembly. 

        Ini an sombong kan nagkaperang oficiales local sa Bicol Mail huli ta an mga instruccion kan DILG pinapaagi sa mga oficiales local. Alagad an kasimbagan man ni Director Blandino Maceda sinda nasa monitoring sana kan people’s initiative.

        Sa entrevista ki Alcalde Mel Gaite kan Baao, Camarines Sur asin presidente kan League of Municipalities of the Philippines (LMP) Camarines Sur Chapter sinabi kaini na digdi sa provincia nagsakat na sa 20 por ciento an nagfirma asin sobra na ngani sa tres por cientong kaipuhan na firma nganing itulod an charter change. 

        Pigconfirmar ni Gaite na sa saiyang banwaan si Election Officer Ms. Lourdes Bogis an nakatalaan nang magpoon kan verification process kan mga firma huli ta igwa nang instruccion sa saindang central office. 

        An nagkapera sa mga Election Registrar kan Comelec kun hahapoton kan media kun igwa nang order sa pagsikad kan verification process an nag-aalangan na magsimbag envez pigtutukdo an oficina ni Provincial Election Supervisor Atty<pd>.</pd> Noriel Badiola. 

        Kabali sa nagsayuma na magsimbag iyo si Election Officer Mitos Bustamante kan Libmanan, Camarines Sur. 

        Dai makoanan nin mga pahayag si Badiola huli ta dai naglaog sa oficina kasuodma, alagad an saro sa saiyang staff nagpahayag na igwa nang directiva si Comelec Chairman Benjamin Abalos na magconducir na kan pag-verificar kan mga firma. 

        Dai maconducir kan pagverificar kan mga firma sa people’s initiative an mga Election Officer kun mayo nin directiva an central office kan Comelec, sabi pa ni Gaite. 

        Pigpasipara sana kan Comelec an mga patanid kan oposicion asin senado na pueding mag-atubang nin contempt sa Corte Suprema an Comelec na malinaw kan saindang pagsinutil na nagbabawal sa pag-ako kan mga peticion para sa verification process. 

        Sa decicion kan Corte Suprema sa peticion ni Miriam Defensor Santiago vs Comelec an pinakalangkaw na corte sa nacion nag-orden kan permanenteng dai pag-ako kan Comelec kan mga peticion. 

        Alagad sa ngonian an Comelec sa Camarines Sur an nakatalaan nang magverificar kan mga firma kun igwa nang peticion an arin man na individual nganing magpaluwas kan saindang tabulation kan resulta kan people’s initiative. 

        Dinagdag pa kan pamayo kan LMP sa Camarines Sur na oras na matapos an pagtipon kan mga firma asin makoa na an resulta saindang ipapadara sa oficina kan Comelec sa Manila. 
<i><b>SA CASURECO II</b></i>
<b>Suspension vs OIC GM 
Barrameda iginilid kan NEA</b>	

Duwa an nagtukaw na OIC General Manager kan Camarines Sur II Electric Cooperative (Casureco II) Inc. sa laog nin nagkaperang aldaw alagad naresolveran tulos kan NEA kan magpaluwas nin decicion kan Martes, Marzo 31, 2009 na pig-declarang status quo muna si Mrs<pd>.</pd> Jane Barrameda bilang OIC GM asin dai ma-iimplementar an 30 dias na preventive suspension na pig-isyu kan junta directiva sa ginibong special board meeting kan Viernes, Marzo 27. 

        Si Engr<pd>.</pd> Rodel Pasumbal iyo an pig-designar na OIC GM kan junta directiva sa pamamayo ni Board President Zosimo Sanado alagad huli ta habong maghali sa puesto si Barrameda nag-ooficina si Pasumbal sa board room kan cooperativa. 

        Sa entrevista kan BM sa paagi nin telepono ki Ms Ana Marie Jovily Dy, parapahayag kan Casureco II saiyang pigconfirmar na saindang narecibe an decicion kan NEA mga pasado alas 6:00 nin bangui kan Marzo 31 na firmado ni NEA Deputy Administrator Mariano Cuenco. 

        An surat kan NEA na pinaagi sa fax machine, segun ki Dy nganing ma-accionan an mga resolucion kan junta directiva kabali an pag-designar ki Pasumba bilang karibay sa puesto ni Barrameda asin resolucion na nag-aawtorisar ki Pasumbal na magpirma sa mga tsieki kinakaipuhan magsumiter nin mga suportadong documentos sa alegacion sa soboot pag-violar ni Barrameda nganing ma-justify an accion sa preventive suspension sa OIC GM, dapat may kasimbagan si Barrameda sa mga reclamo ninda directors Francis Soler, Emmanuel Rojo, Tomas de Vera, Agosto Pacis asin Rodolfo Buenafe petsado Marzo 18, 2009. 

        Nganing maging patas an pagconducir nin investigacion contra sa OIC GM pig-sugestion na magcrear nin independienteng grupo na macomponer nin hali sa mga sectores na mayong kakampihan asin igwang pipilion na miembros kan junta. An investigating team dapat magkoa pang miembro gikan sa Bicol Electric Cooperative Association na acceptable sa mag-ibong na partido. 

        Antes ma-aprovaran an sinambit na resolucion dapat magsumiter muna kan mga pighahagad na documentos antes ma-accion an board resolucion, sabi pa sa decicion kan deputy administrator. 

<b>RECLAMO KAN 5NG DIRECTOR CONTRA KI OIC GM BARRAMEDA </b>	

        An reclamo kan mga director na petsado Marzo 18, 2009 pigsumiter ki Board President Sanado asin ini kinababalihan kan mga minasunod; Estafa thru falsification of commercial documents, illegal disbursment of cooperatve funds for unauthorized service contract, illegal disbursment of cooperative funds for legal retainwership advances, unathorized and excessive payment of attoyney’s fee, insubordination asin iba pang mga reclamo na iyo an pigbasehan nganing ipasa-irarum sa preventive suspenssion an OIC GM. 

        An surat kan mga director pig-rerecomendar na haklason si Barrameda bilang OIC GM asin magconducir nin formal na investigacion sa mga iregularidades patin pag-sangat nin formal na caso, kabali pa an pagpahali ki Ms. Ana Marie Jovily Dy bilang PIO kan cooperativa. 

         Pigtawan nin 72 oras na plaso an OIC GM nganing simbagon an sinambit na mga acusacion. 

<b>SIMBAG NI BARRAMEDA</b>	 

        “Mayong kalatoy-latoy na charges sakuya, honako magabaton na marhay”, alagad hinagad niya sa board president na tawan siya nin awad-awad na panahon na makasumiter kan mga kasimbagan sa acusacion kan limang mga director. Pigpahimotikan an mga reclamo contra sa saiya huli ta mayong mga basehan. 

        Pig-osipon kan OIC na dai nagtugot an board president. kaya ngani an reclamo niya mayong due process asin dai niya pig-ako an suspension sagcod na pigdara sa atencion kan NEA. 

        Segun sa saiya masunod sana siya sa preventive suspension kun aprovado kan NEA kaya ngani dai niya binutasan an trabajo sa oficina asin nagpadagos sa pag-funcionar bilang OIC GM. 

        Huli kan controvercia sa laog kan cooperativa nagkakabaranga man an mga empleados mientras na igwa man kaalyado si Pasumbal asin si nagsisimpatia ki Barrameda nagsulot nin pulang t-shirt. 

        An mga miembros kan union obreros nagpaluwas man nin manifesto na pighahagad sa junta asin NEA na tawan nin “due process” an OIC GM sa sinambit na mga acusacion. Pasumbal iyo an reconosidong 

<b>Rinibong devotos, turista 
masungko sa Hinulid Calabanga</b>
<i><b>PNP, PA andam na sa paz y orden</b></i>

Sobra sa 300 mil na devotos asin turista an piglalaom na maruso ngonian na Viernes Santo, Marzo 10, 2009 sa melagrosong “Amang Hinulid”, haros daog pa an numero nin mga visita sa kapiestahan kan banwaan mientras na pigbago na an bulos kan trafico nganing tawan nin buelo an pagpenetencia kan rinibong devotos. 

        Ini, segun ki Alcalde Evelyn Yu kan Calabanga, Camarines Sur mientras na naghagad na siya nin augmentation force gikan sa PNP Provincial Office asin Philippine Army nganing maseguro an paz y orden huli kan pag-arabotan kan rinibong dayuhan na devotos gikan pa sa manlaen-laen na provincias na may panata sa Amang Hinulig na yaon sa Barangay Santa Salud. 

        Sa cada panahon kan Semana Santa digdi sa Bicol an pigdadayo nin devotos iyo an Hinulid sa Calabanga na mas nagdudongang an nagsusongko gikan pa sa ibang rehiyon. Preparado na an saindang ambulancia, medical team na papamayohan kan tulong mga doctor asin nurses sa ano man na emergencia asin yaon man an grupo kan Red Cross asin iba pang grupo civico nganing makatabang sa ano man na pangangaipo kan dayuhan na devotos, sabi pa kan alcalde. 

        Inaabot nin sagcod sa dos kilometros an laba kan pila nin mga devotos sa magkataid na barangay kan San Miguel asin Sta. Salud ngani sanang makahadok sa Hinulid sa pagtubod ninda na makakatabang na maomayan kan saindang kahelingan sa panahon kan Viernes Santo. Poon pa kan Lunes Santo rinibo nang devotos aro-aldaw sagcod sa ngonian an padagos na nagsusungko sa imahen. 

        An Hinulid Association sa pamamayo ni Jojo Hilario asin an simbahan igwa nang ginibong coordinacion sa processions kan imahen na mapoon alas 5:00 nin hapon sagcod alas 11:00 nin matanga 

        Jueves santong matanga igwa nang nagpepenetencia sa paagi nin paglakaw na nakabitis pasiring sa Chapel kan Hinulid sa Brgy. Sta Salud, kaya ngani madestino nin mobile patrol an PNP haling Canaman, asin maagi sa mga banwaan kan Magarao asin Calabanga mientras na igwa nang destinong awtoridad sa Ciudad nin Naga 

<b>NAG-AATAMAN KAN HINULID </b>

        Si Rebecca Tandog Hilario, 75 anyos asin an saiyang aki na si Jojo Hilario iyo an nag-aataman kan imahen na orihinal na pig-ataman kan ama ni Rebecca na si Julio Tandog kan taon 1936. An saiyang esposo na si Adelino binawian na nin buhay may duwang taon na an nakakaagi. 

        IMAHEN DATING GIKAN SA LAGUNA 

        Antes kan sinambit na taon, an imahen dating hali sa Sta. Cruz, Laguna asin pigbalio sa Calabanga kan familia Tandog na sagcod sa ngonian pigdadayo nin rinibong devotos dawa bakong panahon nin Semana Santa 

        Mientras tanto, dakulang tabang sa mga saradit na negociontes an panahon kan Viernes Santo sa Calabanga huli ta dawa sain na mga canto maging paratinda nin tubig asin mga pagkakan dakula an saindang ganancia. 

<b>Penetencia sa GSIS kan mga paratukdo nagpapadagos pa</b>
<i><b>Kalbaryo nagpoon sa pagkoa nin E-card</b></i>

Pili, Camarines Sur – Tapos na an semana santa alagad sa mga paratukdo sa Department of Education (DepEd) nagpapadagos pa an kalbaryo asin penetencia huli ta pinapasakitan sinda sa pag-proceso kan dapat na macobrang benificio sa Government Service Insurance System (GSIS). 

        Sacrificio an pinapasan kan mga paratukdo sa pigsasabing modernization asin computerization, bangugot an promisa ni President/General Manager Winston Garcia, an kalbaryo mi nagpoon sa pagkoa nin E-card sa Ciudad nin Legaspi, sabi sa manifesto kan Teacher’s Dignity Coalition (TDC) - Bicol na pigbasa kan saindang regional coordinator na si Jess Cea sa ginibong regular session kan Sanggunian Panlalagiwan kan Camarines Sur kan Martez, Abril 14, 2009. 

        Saindang pig-rereclamo an soboot discrepancies sa DepEd kan saindang remittances kan premium loan payment sa GSIS asin an atrasadong posting kan mga remittances. 

        Pigsambit kan TDC an reclamo ninda arog kan premium payment na haloy nang pigbabayadan asin may mga mahibog nang record na bitbit kan mga taga DepEd apesar na pigkakaltas sa payroll, alagad dai man napapatanos an record kan agencia apesar kan pig-oorgullo ni Garcia na computerized na asin saro sanang pindot maheheling ini palang bangugot sana, sabi pa. 

        Pigbuyagyag pa na dai na sinda nakakarecibe nin dividendo, pigkakaltasan pa an burial benifits kan nagadan na miembro, housing loan scam na kabali sa pigngaranan na victima si Jorge Batalla kan Sipocot, Camarines Sur, utang na bayadan na alagad pigsisingil pa abalang pagcobra kan mga benificio kan nagretirong empleados kan gobierno asin dakul pang mga inagrangay. 

        Sa regular session kan junta provincial afuera sa oficial kan TDC, presente an representantes ninda Director Celedonio Layon, Dr<pd>.</pd> Emma Cornejo kan DepEd asin sa lado kan GSIS si Assistant Regional Manager Segundina Alanis. 

        Pigpaliwanag ni Alanis na nasa 70 por ciento pa sana an saindang natatapos sa massive posting asin nagpapadagos pa an saindang reconciliacion kan mga record sa DepEd. 

        Inako kaini, na dakul pa an problema alagad igwa na sindang pagtarabangan kan mga taga DepEd Bicol. Pigpangako kan GSIS na posibleng matapos man giraray an massive posting ngonian na taon 

        Sa lado kan DepEd Bicol inako man na nagka-igwa sinda nin problema sa sobrang 2.5 por cientong penalidad sa abalang pagbayad sa agencia asin ini naresolveran pa sana kan Department of Budget and Management kan taon 2008. 

        Si Director Layon nagpaluwas na nin memorandum sa mga oficial kan saindang agencia na complehon na an mga rekisitos kan GSIS para sa pag-up grade kan record alagad bako gabos na escuelahan nagsusumiter kan mga hinahagad na papeles. 

        Kabali sa informacion na pighahanap nganing mapatama an record siring kan si petsa kan compleanyo, pagbago kan pangaran huli ta nag-agom na an paratukdo, asin pagbalyo nin destinong escuelahan, an mga record na ini abalahon na isumiter sa GSIS sagcod na inaabot nin anom na bulan. 

        An ginigibong solucion kan GSIS na maparikas na an pagpakarhay kan mga record nin miembros iyo an aro-aldaw na overtime sa oficina kabali an Sabado asin Domingo afuera sana kan Viernes Santo. 

<i><b>SA CONTROVERCIA SA CASURECO II</b></i>

Junta macrear mgt. committee
Nagdesignar bagong OIC General Manager
An junta directiva kan Camarines Sur II Electric Cooperative (CASURECO II) Inc. posibleng magcrear nin management committee kun magpapadagos pa an controvercia sa manijamiento nganing maresolveran an conflicto sa laog kan cooperativa, alagad saro sana ini sa option, sabi sa Bicol Mail ni Director Francis Soler kan Naga South District 

        Kun mangyari si Board President, Msgr<pd>.</pd> Zozimo Sañado iyo an pueding patukawon na chairman, CANORECO General Manager Lorenzo Canlas sa lado nin technical asin si CASURECO IV General Manager Vicky Briones sa finance. 

        Nagkapera sa mga department head kan cooperativa na loyalista kan suspendidong OIC GM Jane Barrameda an natutuyawan kan ibang director na tuyong pig-aabala an mga transaccion kabali na an proceso sa pambayad sa power bill kan National Grid Corporation. 

        Afuera pa kaini, baranga an empleados huli kan controvercia sa puesto kan OIC GM. 

        Sa ngonian si Mercy Ayab iyo an pigdesignar kan junta directiva bilang OIC General Manager kan cooperativa matapos magpaluwas nin temporary restraining order (TRO) si Juez Felimon Montenegro kan RTC Branch 26 kan Ciudad nin Naga contra sa padagos na pag-asumir sa puesto ni OIC GM Barrameda. 

        An junta directiva sa pamamayo ni Sañado nagplantiar nin injunction case sa corte huli kan padagos na pag-asumir ni Barrameda apesar na sinampaling siya nin preventive suspension. 

        Si Barrameda pig-aacusar kan mga director siring kan estafa thru falsification of commercial documents, illegal disbursement of cooperative funds for unauthorized service contract asin iba pang mga isyu, alagad ini saiyang pigpapahimotikan. 

        Sa enot na mga entrevista sa saiya kan media matapos magpaluwas nin suspension order an junta an dahilan sa dai niya pagsunod huli ta dai aprovado kan NEA. 

        An “cease and desist order” kan jusgado contra ki Barrameda iyo an temporariong naka-resolver sa pagka-igwa nin duwang OIC General Manager. Si Engr<pd>.</pd> Rudelo Pasumbal iyo an enot na pigdesignar na OIC GM kan junta kan sinda mag-isyu nin preventive suspension. 

        Sa Sabado, Mayo 2, 2009 gigibohon an board meeting asin piglalaoman na mareresolveran na an controvercia sa laog kan cooperativa. 

        Mientras tanto, an ibang sectores nagpahayag na dai magiging maribok an manijamiento kan cooperativa kun dai pigpapaki-araman nin poderosong politico sa Camarines Sur. 

<b>Double refo project sa Tinambac, CS nadiscobre </b>

<i>POW pigtago kan DENR sa Multisectoral Committee </i>
Double reforestation project an pigsasabing tapos nang proyecto kan DENR Bicol na may cantidad Php4.9 million sa Barangay Lupi, Tinambac, Camarines Sur ini an nagluluwas na resulta kan ginibong inspeccion kan Multisectoral Committee na pinamamayohan ni Fortunato “Tato” Mendoza, presidente kan junta sa Metro Naga Water District. 

        Alagad si representante kan DENR na kaibahan kan grupo ni Mendoza nag-iinsister na tapos na an reforestation project sa 150ng hectaria. Sa inicial na findings kan committee dai convensido. 

        An Multisectoral committee na nag-inspec-cion kan controvercial na reforestation project kinababalihan kan religious group, estudiantes, media, civic organization, kabali sa nag-inspeccion an oficiales de barangay, Municipal 

        Engineer asin MAO officer kan LGU Tinambac na iyo an pigpadara ni Alcalde Ruel Velarde. 

        Sinabi ni Mendoza na dai uyon an saindang grupo sa pinapatubod kan DENR huli ta kabali sa pigtutukdo si mga tinanom na kakahoyan kan Care International na may hiwas nin 100 hectaria asin 40 hectaria sa iba pang grupo. 

        Nganing malinawan dapat ipaheling an program of work (POW), alagad an taga DENR padagos sa pagsinutil na dai itao sa sainda asin maging si survey sa lugar kan proyecto para ma-ibitaran na itukdo an dai kabali sa refo project na pig-implementar ni DENR Director Joselin Marcus Fragada. 

        Sinabi ni Mendoza na maabala pa an saiyang pagsumiter kan report sa ginibong inspeccion sa oficina ni Assistant Secretary Tomasito Monzon kan Bicol River Basin Watershed Management Project sagcod na dai niya nakakapotan an POW asin survey kun sain na lugar nagtanom an DENR. 

        Alagad sa pinakahuring pakikipag-olay kan pamayo kan multisectoral committee ki Abogado Antonio Abawag, assistant regional director kan DENR Bicol pig-aasegurar na itatao na an pighahagad nindang mga documentos. 

        An refo project naging controvercial kan magsumiter nin accomplishment report si Fragada sa oficina ni Monzon na 100 por ciento nang tapos an proyecto sa Barangay Lupi. 

        Alagad kan magpa-conducir nin inspeccion si Alcalde Velarde sa grupo kan Mount Isarog Guarding nagluluwas na natapos na tanoman iyo an 5.6 hectaria kun icocompara sa report ni Fragada na tapos na an refo project sa 150ng hectaria. 

        Sinabi kan jefe ejecutivo local an Bicol Upland Resources Development Foundation, (BURDFI) Inc.iyo an naka-contrata sa sinambit na may anomaliyang proyecto. 

        An BURDFI iyo an naka-kawikaw kan haros 30 por ciento kan 129 milliones pesos na fondo kan sinambit na agencia para sa refo project. 

<b>Anomalia sa refo project
nasukit na kan audit team </b>

Tinambac, Camarines Sur – An mga miembros kan Mt. Isarog Guardians (MIGS) nagconfirmar sa audit team kan DENR Bicol sa anomalosong Php 4,946,598.25 reforestation project sa Barangay Lupi sa banwaan na ini na dai man tapos, alagad an report ni Director Joselin Marcus Fragada sa LGU 100 por ciente tapos an proyecto sa 150ng hectaria. 

        Si Alcalde Ruel Velarde kan makaolay sa telepono kan BM nagsabi na an audit team nagvisita sa saiyang municipio may duwang semana na an nakaagi asin kabali sa mga nakoang evidencia iyo an joint affidavit kan mga miembros kan MIGS na pirmado kan Mayo 4, 2009. 

        Piglamayan an pagsukit kan cuestionableng proyecto mala ngani nagturog pa nin sarong bangui sa Tinambac, sabi kan alcalde. 

        An accion kan audit team kasimbagan sa resulta kan pigsumiter na report kan Multisectoral Committee ki DENR Secretary Lito Atienza asin sa oficina kan Presidential Assistant for Bicol Affairs. 

        Sa record naka-pirma sinda Edwin Siera, Presidente kan MIGS Tinambac Cluster, Floridel Buenagua, Pacita Azuela, Felix Robles, Alfredo Cea, asin Rolando Sabater, 

        Sinda pamilyar kan forest land area asin sa saindang pagka-aram nasa 41.29 hectaria na an na-reforest kan CARE Philippines kan 2001-2003, asin an United Developmeny Program may reforestation project man kan 2002 na may 100 hectaria. 

        Sa affidavit na-araman ninda na may 150ng hectaria na reforestation project an Bicol Upland Resources and Development Foundation, Inc. na pig-report ninda kan Febrero 2009 na 100% fully planted and completed na sa sitio Libtong, Bgry. Lupi. 

        Sinabi ninda na “bakong totoo na fully planted na an reforestation project kan BURDIF huli ta mayo nang maabot sa 150 hectaria na matatanuman sa sitio Libtong huli ta an sinambit na lugar enot nang pigtanuman kan CARE asin UNDP.” 

        Sa saindang pag-investigar kan Febrero 2009 poco mas o menos 5 asta 6 hectaria an natanuman sa saindang pag-inspeccion kan proyecto sa kaparejong lugar, alagad sa report ni Fragada na narecibe kan oficina ni Velarde “100 percent fully planted and completed”. 

        Afuera pa kaini, igwa pang ibang affidavit na pirmado kan Abril 20, 2009, April 21, 2009 asin Mayo 4, 2009, kabali sa mga naka-pirma iyo an sarong barangay kagawad kan Lupi asin iba pang mga residentes kan barangay. 

        An sinambit na mga affidavit yaon na sa poder kan audit team, segun pa sa jefe ejecutivo local. 

        An accion kan audit team resulta kan pigsumiter na executive report kan Multisectoral committtee na pinamamayohan ni Fortunao Mendoza. Maging sinda igwa mga pugol na evidencia sa reclamo contra sa proyecto kan DENR. 

        Naging makaduda an implementacion kan proyecto huli ta nagsayumang magpaluwas nin program of work an oficina ni Fragada. 

        Si Velarde asin Mendoza naghahalat kan resulta kan investigacion kan audit team mientras na sinda nagtarabangan nganing maaraman kun anong klasing proyecto sagcod sa pagpa-monitor sa bukid na barangay. 

        Sa ngonian nagkaka-igwa na resulta an saindang mga reparo sa may anomalosyong proytecto kan gobierno. 

        Kun igwa nang mga evidencia dapat magsangat na nin caso an COA, sabi pa ni Mendoza. 

<b>Pagpatienda sa mga Plaza
prohibido na kan City Hall </b>
<u><i><b>Pigtuyaw kan Capitolio</b></i></u>

An local na gobierno kan Ciudad nin Naga estricto nang ma-imponer kan ordenanza na dai tinutogot an pagpatienda nin ano man na mga producto asin pagka-igua nin trade fair/trade exhibits sa tulong mga Plaza sa centro comercial na kinababalihan kan Plaza Rizal, Plaza Quince Martirez, asin Plaza Quezon. 

        Afectado an Plaza Rizal na nasa pamamahala kan gobierno provincial kan Camarines Sur na pigpapa-ocupar sa mga transient vendor asin sa mga negociante kan provincia cada panahon kan Peñafrancia fiesta asin bulan nin Deciembre. 

        Sa Capitolio Provincial, si Vocal Angel Naval kan segundo distrito kan Camarines Sur nagtuyaw sa ordenanza kan ciudad huli ta ma-imponir nin mga pagbawal alagad an sirong ngani kan Plaza Quezon may tiendahan. 

        An ordenanza dai pa nababasa kan vocal alagad segun saiya kaidto an pigsasabi kan Corte Suprema na “beyond the commerce of man an Plaza” kan pigpapanday pa sana an Local Government Code (LGC). 

        “Ngonian an LGC pigsasabi na sa paagi kan ordenanza puede man na gamiton sa ibang katuyohan, in fact an LGC dai na uyon sa pagbawal envez an principio kaiyan dapat i-regulate lang”, sabi pa kan oficial kan provincia. 

        Si Consejal Salvador del Castillo iyo an nagpadreno kan ordenanza na dawa na ngani nagka-igwa nin halawig na debate sa Sanggunian Panlungsod inaprovaran man giraray asin pirmado na ni Alcalde Jess Robredo. 

        Katuyohan kan City Hall nganing dai mamaloan na extension kan mercado publico an gabos na mga plaza sa laog kan ciudad binabawal na an pagpatienda maging sa pagpadreno nin trade fair. 

        Pig-ayon an trade fair huli ta nagiging padatulan sana ini kan grupo na ma-manijar kan plaza envez mga para-tienda bako man si tunay na katuyohan. 

        Posibleng magkaigwa naman nin controvercia an City Hall asin an Capitolio Provincial sa lakdang kan ciudad dawa na ngani an katuyohan kan provincia makatabang sa sadit na mga negociantes sa panahon kan fiesta asin pasko. 

        Si Consejal Nelson Legasion na kaidto pa nanindugan na bawal an pagpa-tienda sa plaza kan siya iyo pa an City Legal Officer nagsabi na magkaka-nigong iimplementar na an ordenanza. Dai man nin problema kun igwa pang pendienteng caso sa Corte Suprema. 

        “An basehan kan provincia sinda an maysadiri kaiyan, an City Hall dai mi sinasabi na kami an may sadiri huli ta aram mi an plaza dai pueding sadirihon nin maski siisay. An claim kan ciudad kun siisay may deretso mag-manijar o supervise. 

        An heling ko regardless of the claim kan provincia dawa sabihon na sainda pa yan, sinda subject sa authority kan local na gobierno kan ciudad huli ta an daga nasa laog kan ciudad”, sabi pa ni Legasion. 

        Dinagdag pa kan consejal na parejo man kan ibang may sadiri nin privadong lote kun igwang pinasar na ordenanza an LGU sa pag-ehercer kan poder kan Local Government Code sinda sakop kan ley. 

        Susog sa ordenanza sa enot na pagbalga mabayad nin multang cantidad Phpl,000, kabali an pagconfiscar kan mga “goods o item” asin pag-garaba kun igwang pinatindog na stall. 

        Sa ika-duwa asin sunod-sunod na pagbalga may multang Php5,000, pagconfisar kan mga panienda asin pag-gaba kan pinatindog na stall, pueding macarcel nin anom na bulan o kabali an multa defende sa discrecion kan corte. 

        An sasangatan nin caso iyo si nadakop na paratienda huli ta sinda an inaapod principal by direct participation asin puedi pang hagopon si nagtugot na may sisimbagon bilang inaapod na principal endorsement, sabi pa kan consejal. 

        Si OIC City Director P\/Supt<pd>.</pd>Tomasito Clet kan Naga PNP iyo an pigtukahaw na mag-implementar kan ordenanza. 

<b>425ng flying voters sa
CSur cacasohan kan Comelec</b>

Maabot na sa 425ng mga flying voters an nadiscobre kan Comelec Camarines Sur sa nagpapadagos na pagserne kan mga pangaran nin votantes nganing malinigan an record sa saindang mga oficina local sa 35ng municipios asin duwang ciudades kan Naga asin Iriga mientras nag-aandam na kan poll automation sa eleccion sa Mayo 2010. 

        Si Abogado Noriel Badiola, Provincial Election Supervisor sa Camarines Sur iyo an nakatalaan na magconducir kan preliminary investigation nganing sangatan sinda nin caso sa pagbalga kan Omnibus Election Code. 

        Kun sinda maprovaran na nagkasala sa caso sa corte an castigo ikukonkon sa carcel sa laog nin anom na taon, discalificado nang mag-trabajo sa arin man na oficina de gobierno asin huhobaan nin deretso na makapag-voto. 

        Sa entrevista kan Bicol Mail ki Alex Marpuri oficial na parapahayag kan Comelec Camarines Sur, sinabi kaini na sa inicial nindang pagsiasat kan listahan nadiscobre na an mga double registrants o flying voters nagvoto nin duwa sagcod sa tulo veces igwang nabalyo sanang magkataig na municipio asin sa laog kan sarong banwaan nabalyo sanang precento. Si saindang pangaran parejo asin pirma sagcod na sa retrato 

        An nagpapadagos na cleansing process dakulang bagay na digdi na mabibisto an mga nagdaraya kan nakaaaging mga eleccion asin kun siisay na mga politico an nasa likod ninda. 

        Sinabi pa ni Marpuri kabali na sa saindang hinali sa mga listahan si duwang veces nang nagpalyar sa pagvoto na nag-abot na sa 14,666, mga gadana na yaon pa giraray sa listahan nag-abot na sa l,l64, nagbalyong banwaan o provincia – l,045, asin double entries – 105. Sa pinakahuring listahan kan Comelec Cam. Sur sa nagpapadagos na registracion asta kan Junio 30, 2009 igwang total na 825,302. 

        An continuing registration of voters susog sa Comelec Resolution No. 8514 magpapadagos asta sa Octubre 31, 2009. 

        Kan nakaaging eleccion kan Mayo 14, 2007 an naka-voto sana sa Camarines Sur nag-abot sa 615,477, base sa records kan Comelec. 

        Huli kan mahiwas na campania sa pagpa-registro nin mga votantes parating dakul an mga nagpapalista orog na an mga jovenes, sabi pa kan oficial kan Comelec. 

        An Camarines Sur igwang l,063ng barangay asin compuesto nin 3,951 precento na iyo an dakul na mga barangay sa anom na provincias kan kabikolan, nagsunod an Albay – 720ng barangay asin may 3,300 precento, Masbate – 550 na may l,940 precento, Sorsogon – 541 barangay asin l,791 na precento, Camarines Norte – 282 barangay asin l,091 na precento asin Catanduanes 315ng barangay asin 680ng precento. 

<b>BMC nagbiklad nin mga pagbabagoc</b>
<u><i><b>Mga Nepalese doc dai nakaabot</b></i></u>

An Bicol Medical Center (BMC), pinakadakulang hospital kan gobierno sa Bicol padagos nagkaka-igwang mga pagbabago nganing mapakarhay an calidad kan facilidades, pagpaangat kan imahen kan hospital dawa na ngani problemado an manijamiento sa perang taon nang kakulangan nin personajes particularmente nin mga doctor. 

        Maabot sana sa 49 por ciento an presenting manpower asin may kakulangan nin 51 por ciento mas marhay ngani igwang mga ayuda gikan sa congresista kan Camarines Sur asin an pinakahuri iyo an pig-asegurar na Php3.5 milliones gikan sa discretionay fund ni Senadora Pia Cayetano, sabi sa Bicol Mail ni Director Ruben R. Peñafiel. 

         Nagpalyar si nakatalaan na pag-abot kan 40ng Nepalese doctor nganing iyo an magresolver sa kakulangan nin maabot sa 30ng Filipino doctor sa BMC. An dahilan iyo an crisis sa politica sa nacion kan Nepal. Piglalaoman na maabot man giraray antes matapos an taon 2009 mientras na igwa nang ginibong coordinacion ki Dr<pd>.</pd> Csrestar Ulip, pamayo kan grupo kan Nepalese doctor. 

        An mga dayuhan na doctor pueding maglawig nin tulo asta sa limang taon defende sa saindang training. 

        An saro sa solucion na pig-iimplementar ni Peñafiel iyo an job order worker kabali na an nurses ta kun dai ini gigibohon kulang an manpower. Nakoa sinda nin cantidad 10 milliones pesos gikan sa 82 milliones pesos na maintenance and operating expenses kan hospital. 

        Si Peñafiel nag-asumir sa puesto kan Deciembre 11, 2008, nagribay ni Dr<pd>.</pd> Edgar Esplana na nagretiro na sa servicio sa gobierno. 

        Saiyang pig-osipon sa BM na an programa niya dapat mapaangat an imahen kan hospital na kaipuhan an marhay na cortesia kan empleados huli ta dawa anong mga pigpapasunod na pagbabago kun “discourteous” sinda daing efecto an kamawotan kan manijamiento. 

        Kan mga nakaaging administracion kan hospital natutuyawan nin mga paciente huli ta an ibang personajes bakong magalang, ini an mawot mabago kan director. 

        Sa saiyang programa ngonian iyo an ma-up grade an diagnostic equipment mala ngani pigtalaan nang ipasubasta an scintican nganing an paciente dai na maglowas sa hospital, asin magkaka-igwa na nin bagong generator asin salidahan an loma para maseguro an servicio nin corriente kun napalsok an Casureco II. 

        Si pigpangakong ayuda financial ni Senadora Cayetano gagamiton sa pambakal nin ekipahes sa pediatrics intensive care unit asin sa maternity room huli ta an advocacia niya iyo an pangataman sa deretso kan kababaehan. 

        An senadora iyo an principal author kan Magna Carta of Women o an Acta Republica 9710 na dai palang nahahaloy na-aprovaran. 

<b>Msgr<pd>.</pd> Sañado matapsok 
sa eleccion sa Casureco 2</b>
Si Msgr<pd>.</pd> Zosimo “Nono” Sañado, kuraparoko kan Parokia ni San Juan Evangelista kan Naga Metropolitan Cathedral nagconfirmar na kan saiyang plano na magcandidatong director kan Naga North District kan Camarines Sur II Electric Cooperative (Casureco II) Inc.sa pigtalaan na <i>district election</i> sa Agosto 30, 2008. 

        Nagtugot na si Most. Rev<pd>.</pd> Leonardo Z. Legaspi O.P. D.D., Arzobispo kan Caceres, bilang kasimbagan sa manlaen-laen na organisacion na pighuhurot si Sañado na magcandidatong director kan cooperativa. 

        “Kun kinakailagan na makakatulong tayo sa tao for service, ok ako, approved ako”, sabi sa osipon kan Msgr.  sa media kun panong nagtugot sa saiya an Arzobispo kan Archidiocesis nin Caceres. 

        An kuraparoko iyo an pinaka-enot na Msgr. kan Archidiocesis nin Caceres sa Ciudad nin Naga na malaog sa miinit na eleccion sa board of director kan Casureco II na dai naiibitaran pigpapa-kiaraman nin mga politico. 

        Saiyang sinabi na Ok na magtabang an arin man na politico sa saiyang candidatura, alagad nagpatanid na habo siya na iindorsar bilang saindang oficial na candidato. 

        Pig-osipon niya na surprisa siya sa mga informacion na magcandidatong director, ini nagpoon kan Junio 2008 kan dakul na mga text messages an padagos niyang narerecibi, na “pag-isipan mo daw ngonian kun magcandidatong director” an saiyang pagtubod na pigkakarawan siya kaya dai nagsisimbag. 

        Kan enot na semana kan Julio 2008 narecibe niya an text messages na pig-forward ni Alcalde Jess Robredo na naglalaman na pag-isipan na niya an pagcandidato asin hinapon na siya kan alcalde kun ano an simbag, sagcod na pig-iisipan kan Msgr. kun seryoso o nagkakaraw an mga text messages. Nagtiwala na siya na seryoso an kahurotan na magcandidatong director kan mismo si grupo an nagpasiar sa saiyang oficina na habo nang sabihon an ngaran kan organisacion. 

        Pigpahayag niya pa na kun arog kaini an consideracion kan grupo, “I can not answer you anything because an sabi ko an answer will defend ki Arzobispo ta padi ako” 

        Pinalipas niya nin perang semana sagod na nag-abot an panahon nagka-olay sinda kan Arzobispo na an saiyang punto ta’no ta pinipili ninda ako, nag-iyo siya (Arzobispo). 

        Kan nakaaging Sabado, nag-abot siya haling Manila sige naman an kulit sa cellphone. 

        Kan Martes (Agosto 5) sinabihan niya an grupo na nagtutulod sa saiya na magcandidatong director “kun arog kaiyan an katuyohan ibinubugtak o an sakuyang puso, tinatao o an sakuyang sadiri ta paglingkod ini sa banwaan” 

        Pigtawan na siya kan forma sa pagplantiar nin certifico de candidatura asin copia kan mga rekisitos sa pagcandidato. 

        Hinagad niya na magka-igwa nin honesto asin malinig na eleccion huli ta mayo siyang makinaria, mayong centavo solamente an saiyang ambicion iyo an pag-opresir nin servicio. 

        Sa kahapoton kun ano an pueding maginibo sa laog kan junta, segun saiya an “sala, sala, an tama, tama’ iyan an saiyang principio sa buhay. 

        An huring pagplantiar nin certifico de candidatura pigtalaan kan Casureco II sa Agosto 20. 

        An sinambit na distrito sobra na sa anom na bulan mayong representante matapos magdemiter sa puesto si Abogado Rene Raneses. 

        Mientras tanto, nagluwas man na posibleng makalaban kan Msgr. sa eleccion iyo si Joel Cresini, Station Manager kan DWAR. 

<b>PSO masabay na sa Naga PNP,
masukbit nin armas</b>
<i><b>Pag-armas sa miembros kan PSO suportado ni Bordado</b></i>
An miembros kan Public Safety Office (PSO) kan City Hall kan Ciudad nin Naga masabay na sa miembros kan Naga PNP na mag sukbit nin armas sa oras kan saindang trabajo bako lang sa pagmantenir kan trafico envez maging sa paz y orden huli kan nakaka-alarma na an mga incidente nin criminalidad na nangyayari pa sa atubangan kan publico. 

        Sa ginibong State of the City Address ni Alcalde Jess M. Robredo kan Martes sa Session Hall kan Sanggunian Panlungsod saiyang hinagad sa consejo na actuaran na an ordenanza na nagtutugot na magka-igwa na nin service na badil an miembros kan PSO nganing makatabang sa pagmantenir kan paz orden kasunod kan mga incidente nin criminalidad na an pinaka-huring caso iyo an paglikidar ki Market Supt<pd>.</pd> Francisco Ojeda. 

        Si Bise Alcalde Gabriel H. Bordado Jr. presiding officer kan SP nagpahayag sa Bicol Mail na saiyang suportado an propuesto kan jefe ejecutivo local huli ta napapanahon na mientras na an parating dahilan kan Naga City Police Office kulang an saindang miembros nganing mamantenir an inaapod na police visibility. 

        Alagad an kaipuhan si piling miembros kan PSO na dai maaboso sa saindang trabajo mientras na igwa nang sukbit nin armas, dapat mag-agi sinda sa training asin si diciplinadong miembros, sabi pa ni Bordado. 

        Dai nang kaolangan an pagbakal nin mga armas huli ta igwa nang pigtagama nin fondo an local na gobierno. 

        An jefe ejecutivo local disganado na sa liderato ni City Director P\/Sr<pd>.</pd> Supt<pd>.</pd>  Edwin Nemenzo kaya dapat mag-accion na an local na gobierno, dai siya contento sa mga pigsusumiter na accomplishment report kan Naga PNP na naghuros an crime rate sa ciudad, alagad darakula an mga caso. 

        Sinabi kan alcalde “ sa presente dai siya contento sa liderato ni Nemenzo, sa heling ko po not enough para jusgaran na matibay o maluya in fairness saiya mas marhay an crime rate number this year as against last year pero mas dai trankilo an isip ngonian ki sa dati, duda ko dara yan nin duwang bagay, dara yan kan si dati saka ngonian”. 

        An saro pang dai ngani nareresolveran iyo si nangyaring pag-hold-up sa mag-agom na contratistang sinda Edgar asin Rosario Roxas na kun haen 500 mil pesos si nalalay kan duwang hold-upper na lunad sa motorsiklo. Ini nangyari mga alas l2:45ng hapon sa Panganiban Drive sa atubangan pa kan dakul na tao. 

        Mawot i-adaptar kan City Hall an Bantayan City sa Cebu na si mga miembros kan PSO igwa nang mga armas asin pig-attached bilang unit kan PNP asin dakulang bagay sa pagmantenir kan paz y orden. 

        An mayoriang miembros kan SP nagpahayag nin suporta sa lakdang na ini afuera sana ki Consejal Jose Tuason na dapat adalan na marhay kun igwang problema legal an pagsukbit nin armas kan miembros kan PSO. 

        Alagad sinabi pa kan bise alcalde na an gabos na proceso sa pagbakal nin armas asin pag-isyu nin badil sa piling miembros kan PSO ipapasunod mientras na kaipuhan na magkua sinda nin licencia sa badil sa Camp Crame. 

        An PSO pig-crear susog sa Ordenanza Numerado 2005-056 na pinamamayohan ni Joselito del Rosario bilang executive officer. Nagkapera nang mga envuelto sa criminalidad an saindang na-arestar katuwang an Naga PNP. 

        Sinabi pa kan bise alcalde na an gabos na lakdang kan PSO maging sa pag-arestar igwang coordinacion sa PNP huli ta ini an nakapalaman sa ordenanza. 
<u><i><b>SA CIUDAD NIN NAGA</b></i></u>
<b>Muslim community hagad 
mag-ceasefire sa Mindanao</b>

Hinagad kan Muslim community sa Ciudad nin Naga sa gobierno nacional na magka-igwa muna nin ceasefire asin ipadagos an peace negotiation sa Moro Islamic Liberation Front huli ta ini an solucion nganing mapundo an pagbulos nin dugo sa rehiyon kan Mindanao na nakakabali pa an inocenteng mga civilian maging kapwa Muslim. 

        Namumundo an grupo sa Ciudad nin Naga ta pati na mga kaagian nakakabali sagcod na afectado an pagbuhay sa mga lugar kan barakbakan kan tropa kan gobierno asin rebelde sagcod na inapod nang terorista an MILF. 

        Si Haron Geroy, bise presidente kan Bicol Islamic Education Foundation, (BIEF) Inc. nagpahayag sa Bicol Mail na dapat palipoton muna an mainit na guiera asin magka-igwa nin ceasefire. 

        Sa pinaka-huring report 33 na an mga nagkagarada kadakli mga inocenteng civilian asin soldados kan gobierno, kun ibabasura an ceasefire posibleng maglangkaw pa an numero kan mga victima sa nangyayaring crisis sa paz y orden, sabi pa kan lider kan Muslim. 

        Nagkaperang mga Senador an nagtutulod na suspendiron an orolay pang katuninongan huli kan ginibong pang-aataki kan MILF sagcod na an inapod na sa terorista na an saindang ginigibo mientras na pati na an mga kaharongan nin dakul na mga familia na mayong pagkaaraman sa kariribokan an pigsusorolo. 

        Nagtutubod si Geroy na naging ugat naman kan kariribokan sa Mindanao huli kan nagpalyar na Memorandum of Agreement on Ancestral Domain (MOAAD) na nakatalaan fermahan kuta kan gobierno asin kan MILF, na nagtutugot sa mga rebelde na magpadalagan kan gobierno sa pinahiwas na autonomous region sa Mindanao. 

        Pigbabasol kan lider kan Muslim sa Ciudad nin Naga an administracion ni Presidente Gloria Macapagal-Arroyo huli kan kawaran nin consultacion kan lakdang sa MOAAD. 

        Kun nangyari ini pueding mabanga an Mindanao sagcod na maging arog kan caso sa Sabah, segun pa sa lider kan Muslim. 

        Sa mga nangyayaring garadanan na envuelto an MILF na nakabali pa an incodenteng civilian, pigpahayag pa ni Geroy, ini bawal sa Islam, “bawal mag-gadan kan mga inocente na mayo man nin na-aaraman sa kariribokan dapat maging mahinahon, aramon mo muna an dapat” 

        Dai ka pueding apodon na sarong Muslim kun dai ka man nag-gigibo nin karahayan lalo na an pagsamba ini obligacion, an pag-penetencia, an pagtao nin charity, kaya imposileng magibo nin kararatan para raoton an imagen kan muslim, kaya an saindang dios iyo na an bahala magjusgar sa saindang ginibong kararatan, sabi ni Geroy. 

<u><i><b>SA CASURECO II</b></i></u>
<b>Kinalborohan na peticion vs Sañado iinvestigaran kan junta-Soler</b>

<i>Abogado, empleado kan Casureco II pig-osip nasa likod kan petition for disqualification</i>

Kinakaipuhan isunad sa investigacion an envueltong oficial asin empleados kan Camarines Sur II Electric Cooperative (Casureco) Inc. na nasa likod kan gibo-gibong peticion na naghuhurot sa Screening Committee na idiscalificar an candidatura ni Msgr<pd>.</pd> Zosimo “Nono” Sanado bilang director kan Naga North District, matapos akoon na kan nagreclamo na mga empleado kan cooperativa asin may kaibahan na abogado an nagpa-firma kan peticion. 

        An district election sa Naga North pigtalaan sa Agosto 30 asin segurado nang gana si Sanado mientras na mayong kalaban sa eleccion envez igwang grupo na mawot madiscalificar an saiyang candidatura. 

        Si Director Francis Soler kan Naga South District kan Casureco II nagpahayag sa Bicol Mail na sa masunod na board meeting ninda mapadreno siya nin resolucion nganing magbilog nin committee asin siasaton an mga nasa likod kaini sagcod na sangatan nin magkakanigong caso asin maaraman an mayor na motivo. 

        Sa mga pahayag ni Ms. Jovi Dy, oficial na parapahayag kan cooperativa, sinabi kaini na dai siya tubod na igwang kasabuat na empleados o oficial kan pagplantiar nin peticion. 

        Nagtutubod si Soler maninigo na magka-igwang mahiwas na investigacion huli ta an pagduda kan miembros consumedores dai ini mangyayari kun mayong nasa likod na oficial o empleados kan cooperativa. 

        An nagsangat nin peticion kan disqualification si Ruperto V. De La Cruz, 71 anyos, may kamatian na sa salud nagsabi sa entrevista kan BM na kun dai siya uyon na magcandidato si Sañado huli ta ini sarong padi na dai naman dapat maglaog sa trabajo bilang miembro kan junta. An nagreclamo dai na ngani nakakalakaw nin toltol huli ta may kamatian na sa salud. 

        Alagad kan Agosto 22, 2002 may mga empleado asin kaiba an sarong abogado na dai man pig-ngaranan pina-firma siya sa peticion na discalificaron si Sañado na dai niya namabasa asin dai pigpaliwanag asin huri nang na-araman an katuyohan laban sa sinambit na candidatong director. 

        An pigsasabing abogado dai matandaan kun taga Casureco II. 

        Segun pa saiya lunad sa vehiculo kan cooperativa an mga envuelto, alagad dai niya ma-ngaranan. 

<b>EMPLEADO KAN CASURECO II NAGPA-NOTARIO KI ATTY<pd>.</pd> ADAN </b>

        An peticion notariado ni Abogado Simeon F. Adan kan Agosto 22, 2008, alagad siya nagtutubod na napalusotan siya kan empleados kan Casureco II na nagpabistong si Ruperto Dela Cruz. An preparadong papeles na firmado na ni Dela Cruz, gibo pa sa oficina kan cooperativa mala ngani an letter head pa kan Casureco II an ginamit. 

        Nakabiklad sa reclamo contra sa candidatong padi iyo na ini bakong regular na miembro kan Casureco II, bakong residente kan Naga North District, registradong votante kan Nabua, Camarines Sur na na-ngangahulogan an saiyang estaran nasa luwas kan Ciudad nin Naga. 

<b>PETICION BINAWI </b>

        Kan Agosto 25, 2008, si Dela Cruz pig-sibog na niya an petition to disqualify na pigsangat sa screening committee sa dahilan na mayo siyang personal na pagkasabot kan mga alegacion na nakapalaman sa peticion. 

        Mayo siyang personal interest contra ki Sanado huli ta an mga alegaciones sa peticion gabos preparado na mayo nin basehan legal. 

        Inako niya pa na dai siya personalmenteng nag-apariser sa Notary Public Atty<pd>.</pd> Semion Adan, huli ta saro na siyang “bedridden”. 

<b>SAÑADO PINASIMBAG PA GIRARAY SA PETICION </b>

         Apesar na mayo nganing personal na pag-apariser sa screening committee an nagreclamo bilang parte kan proceso sa investigacion, an Screening Committee sa pamamayo ni Merced Ayab, pinasimbag kan mga alegacion sa peticion si Sanado asin nasimbagan an mga alegacion patin nagpresentar nin mga evidencia na siya ligitimong miembro consumedores kan cooperativa. 

        Igwa siyang privadong residencia sa Avida sa San Francisco, barangay Pacol, Ciudad nin Naga. 

        Sa consumer’s subsidiary ledger kan Casureco II completo an saiyang mga bayad sa electric bill sagcod an pinakahuri kan Agosto 6, 2008. 

        An Screening Committee na kabali sa mga miembros sinda Corazon Escaro, Edgar Uson asin si Ayab bilang chairman nagpaluwas man giraray nin decicion kan Agosto 25, 2008 na nagbabasura kan peticion contra sa candidatura ni Sañado huli ta dai man naka-presentar nin mga evidencia. 

<b>CONSUMERS GROUP TUBOD NA MAY KASABUAT SA CASURECO II </b>

        Si Abogado Manny Teoxon activong lider kan Consumers group kan Casureco II nagtutubod na igwang nasa likod na oficial o empleados kan cooperativa mala ngani iyo pa an nagtaong informacion hali sa laog kan oficina kan cooperativa, alagad saralto man mala ngani dai man naprovar. 

<u><i><b>120ng victima sa Bicol</b></i></u>
<b>NBI matutok na sa mga caso sa political killing</b>
AN National Bureau of Investigation (NBI) Bicol nakatutok ngonian an saindang prioridad sa investigacion sa dai na-reresolveran na mga extra juidical killing afuera kan mga pendienteng caso na padagos pa an pagsiasat. 

        An NBI central office nagpaluwas nin directiva na huli ta an rehiyon Bicol saro sa may halabang listahan kan mga caso sa political killing kabali sa saindang mission ngonian iyo an pag-investigar sa sinambit na mga caso. 

        Alagad sinabi ni NBI Deputy Director Manny Eduarte an saindang kaipuhan sa ngonian iyo an cooperacion kan mga familia kan victima nganing makatabang sa pagresolver kan mga caso. An problema ta sagcod sa ngonian mayo pang oficial na mga reclamo na iyo an papasikadan kan saindang pagsiasat kun siisay an posibleng mga responsable sa crimen. 

        An mga militante sa Bicol sa saindang pigtiripon na listahan kan mga victima na maabot na sa 120 an caso. 

        An NBI Bicol igwa nang bagong regional director sa pamamayo ni Abogado Manuel Almendaris matapos tuwadan an oficina ni ni dating Director Carlos Saunar na nag-aatubang nin caso sa Presidential Anti Graft Commission. 

        Sa enot na mga pahayag sa prensa ni Almendaris, sinabi kaini na kabali pa sa saiyang tatawan nin atencion iyo an campania laban sa ilegal na droga na saro sa pigmaigotan kan panahon ni Abogado Ricardo Diaz sa halipot na panahon niya digdi sa Bicol. 

        Si Jariz Bida kan Bayan Muna Camarines Sur nagpahayag na naglalaom sinda na matrabajo an NBI bakong arog kan PNP na sagcod sana sa mga press statement mayong na-investigaran na caso sa political killing. 

        Kan Julio 2006 an Camarines Sur Movement for Civil Liberties (CSNCL) nagdulok na sa NBI Bicol kan panahon ni Diaz, alagad dai na-accionan mientras na bigla siyang hinali huli sa paki-aram nin poderosong politico sa provincia. 

        Haloy na sinda naghahagad nin justicia sa mga victima kan extra judicial killing puros lista sa dahon nagpaparalangkaw an mga caso mala ngani sa ngonian maabot na sa 40ng mga victima. Ini sa Camarines Sur sana dai pa kabali an hali sa lima pang provincias kan Kabikolan. 

        Kan panahon ni Provincial Director P\/Sr<pd>.</pd> Supt<pd>.</pd>  Romeo Mapalo, ini nagpaluwas nin directiva sa mga jepatura de policia na mag-conducir nin investigacion sa mga caso sa political killing. Nagretiro nalang an dating PD mayo man nahelingan nin resulta kan investigacion sa dakul na mga caso. 

        Kabali sa mga victima si Reimon Guran, lider kan LFS sa Bulan, Sorsogon, Alice Claver, coordinator kan Bayan Muna; asin dakul pang iba hali sa mga provincias kan Kabikolan na igwa nang record na 120ng caso. 

        An NBI Bicol naghahalat man kan lider militante nganing magtabang sa pag-sangat nin reclamo sa saindang agencia asin madara an familia kan victima nganing ponan an proceso kan investigacion, alagad sa ngonian mayo pang oficial na reclamo. 

        An militante pig-aacusaran ninda sa mga extra-judicial killing iyo an militar alagad ini pigpapahimotikan envez pig-tutukdo na rebeldeng NPA an kag-gibo kan crimen. 
<b>Primer distrito iyo an Economic Zone kan CSur</b>
AN premir distrito kan Camarines Sur iyo an magiging centro kan Economic Zone kan provincia mientras na namumugtak na ini sa Del Gallego, Camarines Sur na may hiwas nin 750ng hectaria. 

        An Sanggunian Panlalawigan sa ginibong session regular kan Martes na hapon pigpasar an sarong resolucion na naghahagad sa Philippine Economic Zone Authority (PEZA) na ma-registro an Camarines Sur na maging Economic Zone an premir distrito nganing magka-igwa digdi nin sadiring industria na enot nang pighace kan taon 1995 kan panahon ni dating gobernador asin ngonian Congresista Luis R. Villafuerte kan segundo distrito kan Camarines Sur. 

        Si Vocal Romulo Hernandez kan premir distrito kan Camarines Sur iyo an nagpadreno kan resolucion na pigsuportaran kan gabos na miembros kan sanggunian huli ta saro ini sa pangiturogan ni Gobernador L-Ray Villafuerte. 

        An 100 sa 750ng hectaria kan Economic Zone pigtagama para sa hog farm na ma-invitar nin privadong investor na magbugtak kan saindang negocio. 

        Si Vocal Angel Naval kan segundo distrito kan Camarines Sur nagsabi na an Capitolyo Provincial iyo an mabugtak kan mga facilidades nganing iyo man an gamiton kan malaog na mga negociantes. 

        Nagtutubod an vocal kan premir distrito na marerealisar na an proyecto kan presenting administracion kan Capitolyo Provincial matapos magpalyar ini kan panahon ni Congresista Villafuete kan siya pa an jefe ejecutivo kan gobierno provincial. Suportado pa ini kaidto ni dating Congresista Rolando Andaya, Jr. na ngonian DBM Secretary alagad dai natutokan an proyecto. 

        Si alcalde Bayani Veluz kan Del Gallego, nagpahayag nin kaogmahan huli ta dakulang tabang sa lado nin economia sa saindang banwaan envez kan pangiturogan ni CongresistaFelix Alfelor Jr. na gibohon na dump site nin basura hali sa Metro Manila an saindang banwaan. 

        Mawot pang ipadagos ni Alfelor na maging dump site an Del Gallego sa rason na ma-ingreso an provincia nin sagcod sa 500 milyones pesos hali sa basura. 

        An simbag ni Veluz an dapat gibohon kan congresista darahon na sana sa saiyang sakop na distrito kan Rinconada area kun gusto niyang mag-yaman sa basura. 

        An Sanggunian Bayan haloy nang nagpasar nin resolucion na nag-cocontra kan plano ni Alfelor asin ngonian mas prioridad na tarabarangan kan mga oficiales kan provincia iyo na mangyari na an haloy nang pangiturogan na economic zone. 
<b>OIC COP Macoy hagad 
maglayas na sa PNP Naga</b>
<u><i><b> “Bakit niya ako pag-uutosan ng ganyan” - Macoy</b></i></u>
PINAKA-ENOT ini sa Naga City Police na an sarong OIC Chief of Police (COP) dai reconosido kan City Hall. Grabi an leadership crisis sa jepatura demoralisado an policia kaya kun sa situacion ko “dai ako accepted sa Naga mag-resigned na sana.” 

        Ini an angat ni dating Chief of Police asin ngonian miembro kan Sanggunian Panlunsod Consejal Jose Tuason ki P\/Supt<pd>.</pd> Amor Macoy na ilegal na pigdesignar ni OIC Regional Director P\/Sr<pd>.</pd>  Balligi Agnanayon Tira. 

        Si Tuason, chairman kan Committe on Peace and Order kan Sanggunian Panlungsod kan maconduciran nin entrevista kan Bicol Mail nagsabi na dai man sana reconosido kan mga oficiales local si Macoy dapat mag-demiter na siya kun dai man saiyang hagadon sa Bicol PNP na magpaluwas nin relieved order na halion na siya sa Naga City Police Station. 

        Sa entrevista kan BM ki Macoy nagpahayag siyang reaccion na “That is his own right and previlege and opinion. Bakit niya ako pag-uutosan ng ganyan na mag-resigned ang hanap ko trabajo.” Dai siya mahali sagcod na mayo nin directiva an PNP Bicol. 

        Kabali pa sa pigtawan doon kan consejal na an Bicol PNP nagpaluwas nang nullification order an mga hinaklas na miembros kan PNP Naga na dapat magbalik na digdi kaayon si P\/Supt<pd>.</pd> Benjamin Suratos asin maghali naman si Macoy. 

        “Embarrasment contra ki Macoy, kun ako sa saiya dai maparunot sa Ciudad nin Naga sa pagtuyaw kan miembros kan media mas marhay magpa-relieved na”, sabi pa ni Tuason. 

        Naging ugat kan controvercia naman contra ki Macoy iyo an sahot na naghapiyap sa sarong babae mientras na nasa pag-disco sa laog kan Villa Caceres Hotel. 

        Si Macoy an nagpapahimotik na ginibo niya ini envez accidente na saiyang na-igo an likod kan tukawan, pigpara dirty finger pa siya sagcod na nagpasurog sa boyfriend na siya pa ngani an tinulak kaya digdi na nagka-igwa nin gulo sa laog kan discohan. 

        Pigpahayag pa kan oficial kan PNP na mayong katutuanan na afectado an saiyang trabajo sa manga controvercia contra sa saiya mala ngani na-mamantenir an pace orden. Mayong katutuanan na demoralisado an manga miembros kan policia marhay an samuyang iribahan an gabos kun ginstruccion saindang pigsusunod. 

        Pigpanindugan ni Tuason na demoralisado an policia kan Ciudad nin Naga huli ta an manga retiradong oficial kan PNP may oficina sa laog kan compound kan PNP Naga aram ninda an situacion asin mga sentimiento kan miembros kan policia. 

        Ngalas si Macoy sa manga pahayag ni Tuason na dai siya reconosido asin mismo kan City Hall apesar na kan Agosto 18, 2007 naging siyang guest lecturer sa PNP Naga sagcod na pig-recibe niya an certificate of appreciation na firmado kan nagtutukaw na OIC Chief of Police. 

        An consejal nagsabi na huli kaini manga duwang semana na an nakakaagi nagpasar na siya nin resolucion sa Sanggunian Panlungsod na naghuhurot ki PNP Chief Director General Oscar Calderon na magpadara na nin limang mga pangaran nin oficial kan PNP na pagpipilian kan City Hall kan magiging full fledged COP. 
<u><i><b>SA CAMARINES SUR</b></i></u>
<b>Jueteng liwat nabuhay, lakop na sa Rinconada</b>
<i><b>Orden ni L-Ray dai pig-utob ni Tambungui</b></i>
Nagbalik na an operacion kan ilegal na sugal na jueteng sa Camarines Sur alagad an mahiwas na coleccion kan mga correador sa mga banwaan kan cuarto distrito kan Camarines Sur sakop kan congressional district ni diputado Nancing Alfelor. Nakaabot na sa nagkaperang mga banwaan kan Partido area asin ini piglalaoman na magiging centralisado man giraray. 

        May anom nang bulan nawara an ilegal na sugal sa Camarines Sur kasunod kan directiva ni Gobernador L-Ray Villafuerte sa PNP na dapat dai pagtugotan na magdanay an ilegal na actividad. Naglaylo an campania sa sinambit na sugal nagkukusog na an sugal mala ngani may sarong bulan na asin tulong veces an gugo cada aldaw. 

        An gugo ipinahayag na ginigibo sa Balatan, Camarines Sur na an alcalde digdi si Nena Borja asin an correador lakop na sa mga banwaan kan Rinconada area kabali an ciudad nin Iriga. Sa Partido yaon na sa Goa, Camarines Sur. 

        Si Acting Provincial Director P\/Supt<pd>.</pd>  Romeo Tambungui nagpahayag sa prensa na an directiva ni Gobernador Villafuerte na dapat mayong mag-operar kan sinambit na sugal, alagad dai niya pigcomple an order kan gobernador. 

        Apesar kan patanid kan jefe ejecutivo local an acting provincial director an mayo pang paliwanag kun ta’no ta nagbabalik na sa normal an operacion kan sugal na dating yaon pa sana sa Del Gallego asin Ragay, alagad marikas na nabuhay sa cuarto distrito. 

        An bagman pigbisto sana sa pangaran na Joel asin Rocky na bestado na kan PNP Camarines Sur Provincial Office maging kan manga jefe de policia. 

        An Sanggunian Panlalawigan kan Camarines Sur nagpasar nin ordinansa sa pagtugot sa PCSO na magtao na nin franquisa sa arin man na operator na magbugtak digdi kan Small Town Lottery nganing iyo an magtudas kan sugal na jueteng. 

        Dai paman na-rerealisar an STL nabubuhay na an sugal na 1-37 mientras na dai man na-titingkog kan PNP an capitalista kan sugal sa Camarines Sur. 
PACIFIC MALL SA NAGA
Hagad na 7 taon na moratorium 
binasura kan consejo local
BINASURA kan City Hall an ambicion kan Landco Pacific Corporation na mabugtak sinda nin mall na cantidad P1 billiones an proyecto alagad kaipuhan tawan sinda nin pitong taon na moratorium na dai magpalaog nin arin man na dakulang developer nin mga mall nganing dai sinda magka-igwa nin dakulang competencia asin maibitiran an dakulang pagkakalugi. 

        Sinabi ninda bise alcalde Gabriel H. Bordado, Jr. asin Consejal John Bongat nagbabalga sa economic provision kan constitution mapadapit sa free enterprises asin makakasapog sa alanganin an mga oficiales local sagcod na hahagopon nin caso sa graft and corrupt practices act. 

        Sa special meeting kasuodma kan mga miembros kan Sanggunian Panglunsod na presente si alcalde Jesse M. Robredo, si Alfred Xeres-Burgos presidente kan Landco pigpresentar na an proyecto na mamumugtak sa limang hectariang lote sa Almeda Highway asin naghagad nin suporta kan local na gobierno kan Ciudad nin Naga sa paagi kan tulong mga minasunod; 1. magka-igwa nin traffic re-routing plan, 2. tawan sinda nin fiscal incentives sa business asin property tax asin 3. an pitong taon na moratorium na dai na magtugot na magbugtak nin dakulang developer kaparejo kan saindang negocio. 

        Mayo na nin debate sa premiro asin ika-duwang kahagadan alagad sa ika-tulo an dai nag-uuyon an mga oficiales local mientras na dai man sinda nag-uulang sa paglaog kan mga darakulang investor. 

        Pigpaliwanag kan Landco Pacific na naghahagad sinda kan sinambit na moratorium huli ta habo na ninda mangyari si efecto sa Ciudad nin Lucena na nagbugtak sinda nin mall nagkarulugi huli ta tinugotan pa kan LGU na maglaog an iba pang mga darakulang developer na nagpaconstruir kan kaparejong negocio. Pinangenotan ni Bongat kun ta’no ta dai nagpapabor an City hall sa pighahagad na moratorium huli ta dai dapat maki-aram an gobierno kun mabugtak o dai an sarong negociantes. 

        Pighalimbawa kan consejal na dai pueding bawalan kun magbugtak nin MacDonald sa tungod kan Jolibee, malalaag sa alanganin an Sanggunian Panlungsod. 

        Mientras tanto, na enot naman kaini si Robredo an naghaman nin mga programa sa pagpakarhay kan central business district I sa paagi kan mga proyecto sa infrastructure, re-routing kan trafico asin nagkapera nang plano huli ta dai mahahaloy na mga panahon magraralaog an mga darakulang mall na ngonian nangyayari na ngani. 

        Pigtatawan man giraray nin proteccion kan City Hall an mga orihinal na negociantes kan ciudad sa CBD I dawa na ngani nagdadakul an numero kan pagbugtak nin mga mall sa CBD II, sabi man ni Bordado. 
<u><i><b>PAGLIKIDAR SA INTEL OPERATIVE KAN PNP</b></i></u>
<b>Caso naresolveran na kan NBI-PNP task force</b>
AN pang-gagadan sa sarong intelligence operative kan Naga City PNP SPO3 Casiano “Sonny” Parumog sa Ciudad nin Naga kan Noviembre 30, 2005 an naresolveran na, si NBI Regional Director Ricardo Diaz nag-anunciar na kasuodma sa ginibong NBI PNP Task Force Unsolved Killing Breakfast Dialogue sa mga miembros kan media. 
Si Diaz nagpahayag na an suspechado miembro an NPA sparrow unit pigbistong si Antonio Suarez y Camu, taga Daraga, Albay asin nag-eerok sa Barangay Cambalidio, Libmanan, Camarines Sur. 

        An NBI-PNP task force nagrecomendar na sa City Prosecution Office ki Suarez asin saro pang John Doe na sangatan nin casong murder susog sa articulo 248 kan revised penal code. 

        An Naga City Peace and Order Council sa paagi kan iniciativo ni Director Diaz nagcrear kan sinambit na task force nganing resolveran an mga napabayaan na casong murder dai pa natapos an saiyang plasong tulong bulan enot nang naresolveran an paglikidar ki Parumog asin igwa pang mga masunod pigcocompleto nalang an mga evidencia asin cooperacion kan testigos. 

        Si P\/Inspector Roger Medalla, jefe de policia kan Ciudad nin Naga nagsabi na sa ginibong police picture line-up na pig-presentar kan task force sa testigong si Antonio Despabiladeras y Abias, para-tienda nin ice cream positivong na-identificar an suspechado. 

        An testigo nagpahayag na mga alas 7:45ng aga kan Noviembre 30, 2005 si Suarez saiyang nabisto huli ta yaon sa saiyang likodan mientras na nakatindog man siya sa ice cream car. An suspechado sibot sa pag-gamit kan saiyang cellphone. 

        An testigo naka-posicion sa atubangan kan sari-sari store ni Daniel Briones pakatapos nin mga 15 minutos si Suarez mga siete metros an distancia sa may canto kan Doña Clara Village, Concepcion Pequeña, Ciudad nin Naga sa atubangan kan Meliton Elementary School nabigla siya kan magbunot sagcod na pigkasa an badil mantang nagdadangadang an motorsiklo na pigmamanijo kan victima pasiring sa Central Business District II kan maka-abot sa kanto kan tinampo binadil nin duwang veces kan calibre 45ng pistola sagcod na natumba kasabay an motorsiklo. 

        Sinipa pa sa payo, kinoa si service na badil asin cellphone kan victima. Saro pang John Doe an nagrani binadil pa sa lalawgon. An duwa nagdulag parising sa Doña Clara Subdivision. 

        Sa report kan task force sinabi pa na pakatapos nin tulong aldaw kan likidaron an victima sarong surat hali ki Ramona Caceres kan NPA sa Camarines Sur an pigpadara sa familia kan victima na nag-aako na sinda an responsable sa crimen. 

        An mga miembros kan task force nagtarabangan nganing maresolveran an sinambit na caso kinababalihan ninda NBI Sr<pd>.</pd> Agent Edwin Marpuri asin special investigator Aaron Dolong, kan oficina regional kan NBI Bicol. Sa lado kan polis sinda; Sr<pd>.</pd> Inspector Joventino Rosales, SPO3 Rodolfo Luis Gonzaga, SPO3 Teodorico Presentacion, PO3 Danilo Agawa asin P03 Ruderich Carino, sinda pig-aapod na magnificent 7. 
<u><i><b> “GREEN PHIL. HIGHWAY” AMBICION NI SEC. REYES</b></i></u>
<b>Tree planting hali sa Aparri sagcod sa Bicol</b>
AN Department of Environment and Natural Resources (DENR) sa laog nin tulong taon nag-aambicion na maging marambong nin kakahuyan an mga gilid kan highway sa paagi kan ilalansar na nationwide tree planting project na inaapod “Green Philippine Highway” na sarabay na gigibohon sa Agosto 25, 2006 poon sa Aparri sagcod digdi sa Kabikolan. 

        An cada LGU na aagihan kan proyecto maproducir nin 2,000 katawo nganing magparticipar sa taranuman nin narra asin mahogany tree. Igwang memorandum of agreement an LGU asin DENR sa pag-ataman kan mga tinanum na kahoy nganing bakong sagcod sana sa sarong aldaw na pagtanum. 

        Papanginotan ni DENR Secretary Angelo Reyes an tree planting na may pangiturogan sa saiyang liderato mailaag sa Guinnes Book of World Records an pinakahalabang taranuman nin kahoy. 

        Alagad antes kan sarabay na tree planting sa Agosto 25, 2006 alas 10:00 nin aga, si Reyes an ma-digdi sa Camarines Sur sa Agosto 21, 2006 para sa formal na ceremonia na gigibohon sa Capitol Convention Center na aatendiran kan mga oficiales local, manlaen-laen na sectores asin kan mga taga DENR. 

        Si Consejal Ronaldo “Boy” Franco, chairman kan committee on environment kan Sanggunian Bayan kan Pamplona, Camarines Sur nagpahayag na an mga taga DENR nakipag-conferencia na sa saiya sa oficina ni Alcalde Geminio Imperial nganing magtarabangan sinda sa proyecto. 

        Sa sinambit sanang sadit na banwaan kaipuhan an 2,000 na personas nganing maging envuelto sa nationwide tree planting. 

        Pigdududahan kan ibang oficial kan DENR sa Camarines Sur na an proyecto ni Reyes may katuyohan pam-politica huli ta macandidatong senador sa eleccion sa taon 2007. Afuera pa kaini, nagpa-imprentang mga t-shirt na may pangaran niya asin retrato pati na an mga streamers na papalakopon sa pang nacion na taranuman nin kahoy. An gastos sa imprenta hali sa fondo kan DENR. 

        An DENR igwa nang mga ginibong coordinacion sa mga LGU na aagihan kan tree planting na pag-exactong alas 10:00 nin aga an pighagadan nin suportang mga civic club, escuelahan, oficiales local kaipuhan andam na an saindang mga tao sa tree planting. 

        Igwang memorandum of agreement an LGU asin DENR na dapat sunodon nganing sa laog nin tulong taon kun nabuhay asin nagtalubo na an narra asin mahogany tree dapat i-turn over sa nagtanum na saiya man ipapangaran. 

        An DENR iyo an matao nin technical assistance asin kan mga itatanum na kahoy, ma-issue kan certificate of stewardship asin ma-monitor asin evaluar kan proyecto. 

        An LGU iyo an matao kan project site kan tree planting, mamantenir, maprotihir asin maataman nganing maseguro na matalubo sagcod iyo an makalap nin mga tao na matanum. 
<u><i><b>SA PRIMER ASIN CUARTO DISTRITO</b></i></u>
<b>Operacion kan NPA sa CSur napilay - 9th ID</b>

Si Col. Florante Isles, oficial na parapahayag kan 9th ID digdi sa Bicol na may base sa Camp Elias Angeles, Brgy. San Jose, Pili, Camarines Sur nagpahayag kaini sa miembros kan prensa kasunod kan pagkaka-gadan sa encuentro kan 42ng Infantry Battalion ki Julious Capin alias ka Freddie sarong NPA Commander sa Pasacao, Camarines Sur (sakop kan premirong distrito) asin pagkakadakop ki Ka Asis asin mga pag-iriba <b>ISLES </b>                 kaini. An mga nagkadarakop sinda, Dante Sotto Tadeo alias Geo, Cristina Compedente Labra alias Jane, Nancy Gacer Zamora alias Vicky asin Christopher Cañeso Cabarles, alias Totoy/Bunso matapos kan nangyaring encuentro sa Buhi, Camarines Sur kan cuarto distrito. 

        An pagkakagadan kan saindang lider asin pagkakadakop pa kan mga namamayo kan CPP\/NPA sa cuarto distrito na-ngangahulugan na “neutralized” na an rebeldeng movimiento sa sinambit na distrito, sabi pa ni Isles. 

        Nangenotan sa encuentro laban sa NPA sa Pasacao, CSur kan Julio 6, 2006 iyo si Lt. Laurente Meriales (INF) asin sa Buhi, CSur kan Agosto 7, si 2Lt. Nelton Pacuan (INF) gabos kan 42nd Infantry Battalion. 

        Sa sinambit na mga encuentro nakasamsam sinda nin mga armas siring kan M-16 armalite, calibre 38, 45ng pistola, granada asin iba pang mga armas na pigpresentar ki Major General Alexander Yaon, SOLCOM Commander kan ini magvisita kan nakaaging semana sa campo kan 9th ID. 

        Si Brig. Gen. Napoleon Malana, Commanding General kan 9th ID nagsabi na an cooperacion kan mga civilian asin mga oficiales de barangay dakulang tabang sa campania laban sa insurgencia. 

        Matapos kan mga encuentro kan militar sa premir asin cuarto distrito kan Camarines Sur na nagkapera an mga binawian nin buhay sa ngonian nawara na an mga piglalansar na ofensiva kan mga rebeldeng NPA. 

        Dinagdag pa ni Isles na digdi sa rehiyon cienco poon kan Enero asta sa ngonian na bulan may 40 nang mga civilian Cafgu asin kabali na an gikan sa PNP asin militar na piglikidar kan mga NPA. 

        Mientras tanto, si Major Gen. Yano nagsabi na puedeng marealisar an campania na mapuho an kumunistang movimiento sa nacion kun igwang cooperacion sa mga oficiales local, comunidad asin kan mga politico. 

        An reclamo ngonian sa establismiento militar iyo an mga acusacion kan militanteng grupo na sinda man sana an nasa likod kan mga extra judicial killing alagad pigtutukdo man kan mga oficial kan PA na mga dati man sanang kaibahan kan mga nag-aacusar. 

        Si Presidente Gloria Macapagal-Arroyo nagcrear na kan Melo Commission nganing iyo an mag-investigar kan mga political killing. Ini natutuyawan kan oposicion huli ta pigbilog nganing idefensa an administracion. 
<b>SA SIPOCOT, CAMSUR</b>

5ng miembros kan BAC sinipa kan Ombudsman
Caso sa pagpalibutog nin precio kan multicabs
An DILG Camarines Sur nagsugo na ki Alcalde Theresa B. Dela Peña kan Sipocot, Camarines Sur na iimplementar na an Joint Order kan Ombudsman for Luzon na sinisipa sa servicio sa gobierno an chairman asin miembros kan Bids and Awards Committee kan LGU matapos maprovaran an anomalia sa pinalibutog na precio sa pagbakal nin 53 na unit nin multi-cabs na envuelto an P3.5 million na cuarta kan gobierno. 

        Ini an confirmacion ni DILG Provincial Director Danton Vibar asin pigserve na an orden sa oficina kan jefe ejecutivo local kan Sipocot kan Viernes, Noviembre 27, 2009 matapos saindang marecibe an Joint Order kan nagtalikod na semana. 

        Si Leandro Higantico, LGU II Officer kan DILG CamSur base sa record pigngaranan an mga respondiente na sinda Doroteo Cabingan, Chairman kan BAC, Emma Eden Balonzo –BAC vice chairman, Zenaida Sabando-BAC secretary, Rebecca Royales-BAC member asin Miguel Cada, Inspection Officer. Si Alcalde Dela Peña kabali sa mga respondiente alagad pinalibre sa caso huli kan kapanganadan bilang alcalde kan eleccion kan Mayo 14, 2007. 

        An DILG Sipocot nakatalaan na magsumiter nin report ngonian na semana sa saindang oficina provincial kun na-implementar an orden kan jusgado. 

        An caso nagpoon kan taon 2004 asin an mga nagsangat nin reclamo iyo sinda Robell Astor, Cielo Lontok, Arnuldo Nocos asin Carmela Peñano, miembros kan Sanggunian Bayan kan LGU Sipocot asin an Regional Office kan COA na pig-representaran ni Alith Mirando. 

        Pigpaliwanag kan oficial kan DILG na huli kan nang-gana sa eleccion kan 2007 si Dela Peña kaya an decicion pinalibre sa ano man na caso o misconduct na saiyang nacomiter durante sa saiyang enot na termino. 

        An caso iyo an pagbalga kan Acta Republica 3019 naging controvercial an isyu sa mga oficiales local sagcod na saindang sinangat an caso asin kabali an saro pang miembro kan BAC na binawian na nin buhay. 

        Naging centro sa acusacion huli ta apesar na reconditioned an multi-cabs alagad halangkawon si precio na pig-overpriced nin P67,250,00 cada unit na nalugi an gobierno nin total na P3.564,250.00. 

        Sa investigacion kan Commission on Audit saindang naprovaran na nagka-igwang overpriced kan pagbakal kan sinambit na mga vehiculo. 

        Segun pa sa COA sa saindang audit investigation nadiscobre na an advertisement for bidding sa sarong local newspaper, apesar na an local publication, an Weekly Informer nasurprisa sinda huli mayo ni saro gikan sa Ciudad nin Naga o maging sa ibang parte kan rehiyon Bicol an nagparticipar sa subasta. 

        Envez, an subasta pigparticiparan nin mga bidders gikan sa Cebu, Iloilo, asin Metro Manila na kun haen dai naman inabot kan circulacion kan periodico local na Weekly Informer. Pigpahayag pa na an ibang bidders, siring kan Parkview Trading asin Asia Continental Trading Corporation mga dummy corporations. 

        Sa reclamo an subasta ginibong aga kan Marzo 17, 2004, mientras sa pig – publish sa periodico local dapat alas dos nin hapon. 

        Mayong ginibong pre-bid conference asin pigconducir na post qualification. An surety bond na pigtaya kan nang-ganang bidder na Diakim General Merchandize sa cantidad na P498,200.00 halangkawon an precio, kun susunodon sa reglamento dapat 2.5 por cientong surety bond. 

        Na-observaran pa kan COA na an Diakim General Merchandize binayadan nin bilog kan LGU Sipocot sa cantidad na P9,511,090.01 kan Mayo 11, 2004 apesar na kulang pa an delivery kan 53 na unit nin multi-cabs asin malinaw na pagbalga kan Sec. 88, P.D. 1445. 

        An mga respondiente sa saindang joint counter-affidavit, pigpahayag na an 53 na vehiculos gabos pig-deliver asin yaon sa posesion kan  LGU na soboot haloy na o antes pa kan pigsangat na reclamo. 

        Saindang sinabi na an subasta pigtalaan alas diez nin aga kan Marzo 17, 2004 sa kahagadan ni Dela Peña, huli ta an mga miembro kan committee on awards dai makaka-abot pagkahapon. 

        An decicion inaprovaran ni Ombudsman Ma. Merceditas Gutierrez asin an Graft Investigation and Prosecution Officer si Floriza Briones.        

<b>2 alcalde sa CSur suspendido kan SP</b>

Pili, Camarines Sur – Mamundo an pasko kan duwang alcalde sa Camarines Sur matapos magpaluwas na nin decicion an Sanggunian Panlalawigan na sinususpendi nin anom na bulan huli sa mga caso administrativo na pigvistahan kan Committee on Administrative Case. 

        Sa magkasuway na decicion kan SP sinda Alcalde Delfin Pilapil Jr. kan banwaan nin Lagonoy sa casong Failure to secure authorization to travel abroad from the office of Governor asin si Alcalde Asuncion “Ava” Arseño kan Pasacao sa casong Abuse of authority asin Oppression and gross misconduct. 

        Sa entrevista kasuodma kan Bicol Mail ki Vocal Wilfredo Rex C. Oliva, Chairman kan Committee on Administrative case sinabi kaini na pirmado na kan mga miembros kan junta an decicion asin pigsumiter na sa oficina ni Gobernador LRay Villafuerte nganing iimplementar an decicion. 

        Si Consejal Eduardo De Hitta III miembro kan Sanggunian Bayan kan Lagonoy iyo an nagsangat nin caso contra ki Pilapil mientras na si Nancy Bulalacao, empleada sa Municipal Treasurers Office kan LGU Pasacao iyo an nagreclamo contra ki Arseño. 

        An duwang respondiente puedi pang magsangat nin motion for reconsideration o magdulok sa jusgado nganing maghagad nin temporary restraining order, alagad kun may pendienteng motion o caso sa corte an suspension efectivo na, segun man sa mga pahayag ni Vocal Angel Naval. 

        An caso laban sa jefe ejecutivo local kan Lagonoy huli kan pagviaje sa luwas kan nacion nin anom na veces na dai nin awtorisacion ni Gobernador Villafuerte asin sa Sanggunian Bayan kan saindang banwaan. 

        Sa record kan caso sa anom na pagviaje kan respondiente solamente kan Enero 9, 2009 igwang travel order na aprovado kan DILG. An mga viaje na dai awtorisado kan gobernador iyo an mga minasunod kan Septiembre 22, 2007, Pebrero 7, 2008, Marzo 1, 2008, Septiembre 25, 2008 asin Pebrero 2009. 

        An provicion kan Local Government Code nagmamando sa arin man na oficiales local na dapat igwang aprovadong permiso sa gobernador kun maviaje sa luwas kan nacion, asin naprovaran sa investigacion kan SP na dai ini ginibo ni Pilapil. 

        Sinabi ni Oliva na inako kan alcalde sa investigacion kan committee na sarong “honest mistake” an nangyari asin nagpa-aram nin verbal sana sa Sanggunian Bayan kan Lagonoy. 

        Sa paliwanag kan alcalde na personal niyang gastos an pagviaje asin an katuyohan nganing maka-inganyar nin turismo asin nag-introducer nin local na producto sa foreigner asin mag-invitar nin investor. 

        Sa caso sa alcalde kan Pasacao, an nagreclamong si Nancy Bulalacao, 13 anyos na sa servicio sa gobierno asin Acting Disbursing Officer kan Municipal Treasurers Office, naging ugat sa caso huli kan pagpasubli niya ki Kgd. Joel de Alday, Kgd. Jeff Linsey Oliver asin nakapa-xerox si Mrs<pd>.</pd> Cleo Ramos kan copia sa allotment and obligation slip and payroll ni Wilson Arseño, esposa kan alcalde asin iyo an Municipal Administrator. 

        An esposo ni Ramos may pendienteng graft case sa Ombudsman contra ki Alcalde Arseno. 

        Si Bulalacao nagreclamo apesar na nagdemiter siya sa trabajo kan Mayo 21, 2008, alagad dai inaprovaran kan alcalde sa surat petsado Mayo 23, 2008. An ginibo kan alcalde contra sa saiya pighobo sa Municipal Agriculturist Office nganing magtabang sa pag-andam nin mga proyecto, computer encoding asin project costing asin an trabajong ini dai angay sa saiyang dating trabajo bilang disbursing officer kan MTO. 

        Si Bulalacao dai pinasueldo kan Julio 2008 asin tinao sana kan Agosto 11, 2008 kan magpa-blotter siya sa Pasacao PNP na pinugol an saiyang sueldo sa dai maaraman na dahilan. 

        Siya enot nang nagsumiter nin kasuratan na nagpapaliwanag ki Tesorero Domingo Bismonte kun tano ta pinasuble an payroll kan esposo kan alcalde asin ini inako kan tesorero, alagad iba an naging accion kan alcalde. 

        Antes kan caso administrativo sa SP an jefe ejecutivo local nagsangat na nin caso sa Provincial Prosecution Office asin Civil Service Commission contra sa empleada asin ini parejong pigbasura. 

        An reclamo kan alcalde huli kan pagbalga kan Municipal Ordinance No. 12, s. 2002 sa pagtao nin copia kan payroll na dai nagcolecta nin kabayadan na Php20.00 cada copia. 

        Napag-araman sa Comelec na dawa ma-implementar an suspension order sa arin man na oficial kan LGU, an Omnibus Election Code nagsasabi na sa pag-efecto kan election period sa Enero 10, 2010 pueding bawion na an ano man na suspension. 

<b>SP nagsurog na sa peticion sa SC vs bagong distrito sa CSur</b>

An Sanggunian Panlungsod kan Ciudad nin Naga nagtapsok na sa kahurotan sa Corte Suprema (SC) na ideclarang unconstitutional an pagcrear nin bagong distrito sa Camarines Sur huli kan dai nagsunod sa population requirement susog sa l987 constitution. 

        Si Consejal Nelson Legacion nagsabi na sarong joint and collective motion kan Sanggunian Panlungsod saindang inaprovaran an resolucion na magplantiar nin petition and intervention sa Corte Suprema nganing suportaran an enot na peticion ninda Senador Noynoy Aquino asin Alcalde Jesse Robredo sa pagbasura kan Acta Republica 9716 o an reapportionment kan premir distrito kan Camarines Sur. 

        An resolucion inaprovaran sa ginibong regular session kan Martes, Deciembre 15, 2009 asin 

        nakatalaan nang isumiter ni City Legal Officer Abogado Angel Ojastro sa Corte Suprema ngonian na semana. 

        An lakdang kan SP nganing ipaheling an pusog na panindugan kan LGU Naga huli sa ley malinaw na ‘unfair” sa ibang mga local na gobierno sa Camarines Sur an pagkaka-aprovar kan reapportionment huli ta an bagong premir distrito igwa sanang 176,383 na populacion. An mangyayari kaini makaka-bentaje sa biyaya ta dikit an populacion asin nag-ina pa nin mga banwaan an legistrative district. 

        An bagong segundo distrito – igwang 276,777 na populacion, an bagong tercer distrito – 439,043, an bagong cuartro distrito – 372,548 asin an bagong ika-limang distrito – 429,070. 

        Kun toltol an pagcrear nin dagdag na distrito an Camarines Sur dapat compuesto na nin anom na legislative district huli ta an provincia igwa nang 1.6 milyones na populacion kan taon 2007, sabi pa ni Legacion. 

        An caso igwa nin interes publico huli ta bilang tax payers dapat ipatama an ley, sunodon an constitucion asin kinakaipuhan maging patas, sabi pa kan consejal. 

        Sinda Aquino asin Robredo dai mina-oponer sa dugang na representacion sa Camara-Baja, alagad huli ta an bagong pigcrear na distrito kulang sa numero kan population requirement na pigmamando kan Articulo VI Seccion 5 kan l987 constitution na dapat an pagmukna nin congressional district igwang minimum na 250,000 na populacion. 

        An nagpadreno kan bill sa Senado iyo si Senador Joker Arroyo, pigfirmahan ni Presidente Gloria Macapagal-Arroyo an RA 9716 asin an makikinabang iyo an presidential son na si Diputado Dato Arroyo. 

        An diputado nagcandidato sa premir distrito kan eleccion kan 2007 kan magpahunod si Mrs<pd>.</pd> Marisa Andaya, karibay kan puesto bilang DBM Secretary ni Rolando Andaya Jr. alagad sa condicion na saro sanang termino huli ta mabalik sa distrito an Secretary. 

         Huli kaini, an tuyaw ni Alcalde Fermin Mabolo kan San Fernando, Camarines Sur asin maging iba pang sectores na malinaw na political accommodation sana ki Dato Arroyo asin Andaya an RA 9716. 




<b>Busina kan C4CC vs Con-Ass</b>
An Coalition for Citizens’ Constitution (C4CC), sa Ciudad nin Naga asin Camarines Sur nagpatanid na ipipirit kan mga congresista na kaalyado ni Presidente Gloria Macapagal-Arroyo na retokihon an 1987 constitution sa paagi kan Constituent Assembly (Con-Ass) mala ngani nag-angat si Congresista Luis R. Villafuerte kan segundo distrito kan Camarines Sur na dadarahon ninda an isyu sa Corte Suprema na dai na kaipuhan an voto kan Senado nganing idagos an pag-enmienda kan constitucion. 

        Kan Lunes na bangui ginibo an motorcade sa mga mayor na calle kan Ciudad nin Naga sa paagi kan saindang Busina laban sa Con-Ass na pig-participaran kan manlaen-laen na lideres asin miembros kan C4CC. Nakalunad sinda sa mga privadong vehiculos na nagbubusina asin torotot bilang protesta sa charter change na pighihimo kan mga kaalyado ni PGMA nganing mapalawig sa puesto sa Malacanang. 

        Si Rene Gumba. lider kan C4CC sa Ciudad nin Naga nagsabi na kun si Villafuerte nagpahayag na dadarayon an isyu sa Corte Suprema nin huli ta haros nakaka-seguro sinda na papaboran mientras na kadakli na kan mga magistrado sa SC mga nombrado na kan presidente. Huli kaini duda na sinda sa mga magistrado kaya ngani an mga protesta laban sa pigtutulod na Con-Ass naghihiwas asin suportado na kan mga sectores asin namamanuan. 

        An C4CC, sarong national coalition na compuesto nin mga non-government and peoples organizations na envuelto sa pag-implementar kan mga programa asin nakiki-pagtabangan sa mga sectores sa enterong nacion. 

        An kaparejong grupo contra sa Cha-Cha organisado na sa Cebu, Davao, National Capital Region, General Santos City, mga provincias digdi sa kabikolan asin igwa pang masunod na ciudades. 

        Si dating Alcalde Sabas Mabulo kan San Fernando, Camarines Sur na activong lider kan NGO sa premir distrito, nagparticipar sa Busina asin segun saiya dapat lang suportaran an movimiento laban sa Con-Ass huli ta risa nang marhay an motivo kan administracion nganing dai sinda maribayan sa puesto. 

        Sinda dai tubod sa mga paliwanag kan administracion na an intencion sana sa cha-Cha iyo an economic provission, alagad oras na mabukasan na an constitucion pati na an extension kan saindang termino iyo an papaki-araman nganing padagos na magkurapot sa puesto. 

        Nuodmang Viernes an grupo liwat na magtitiripon nganing orolayan an sunod nindang hiro protesta particularmente an pagsabay na sa mahiwas na rally sa maabot na Deciembre 12, 008. 

        Mientras tanto, sa maabot na Deciembre 10, 2008 an mga militante sa Camarines Sur asin Ciudad nin Legaspi nakatalaan man na maglansar nin protest rally contra sa pigtutulod na Cha-Cha kan mga congresistang kaalyado ni Presidente Arroyo. 
<b>Arias et al, maatubang 112 caso sa pagmalgastar fondo kan gobierno</b>

Maabot sa 112ng casong grave malversation of public funds an nakatalaan isangat kan City Hall contra ki dating Asst. Market Supt<pd>.</pd> Frederick Arias asin duwa pang mga empleado kan Naga City Public Market na envuelto sa Php1.946,076 na collection scandal.   

        Inaprovaran kan Sanggunian Panlungsod an recomendacion ni City Legal Officer Angel Ojastro III na magkakanigon sangatan nin caso criminal si Arias asin duwa pa kaining kaibahan na sinda Rowena de los Santos asin John Martin Rey, na suspendido na nin tulong bulan. Sa ginibong session kan consejo inaprovaran an resolucion na nag-aawtorisar ki Alcalde Jess Robredo sa paagi kan City Legal Officer na sangatan sinda kan sinambit na caso criminal. 

        Sinabi ni Ojastro sa mga miembros kan Sanggunian Panlungsod na sinda Arias asin de los Santos, parejong nag-ako kan saindang pagsabuatan sa pagmalgastar kan coleccion sa mga ocupantes kan mercado mientras na si Rey sinuspende sana nin tulong bulang huli kan saiyang kapabayaan asin siya accountable officer. 

        Sa entrevista ki Consejal Nelson Legasion, sinabi kaini maninigo sana an pagsangat kan sinambit na caso criminal asin dai dapat mangyari an ano man na amicable settlement huli ta pueding arogan ini kan ibang empleados. 

        Nag-opresir na ibabalik an cantidad 700 mil pesos ninda Arias asin de los Santos , alagad an caso ipapadagos kan City Hall . An pangako kan duwa na itatao sa Abril 2009 an sinambit na cantidad, ini nanga-ngahulogan kan saindang pag-ako kan caso, sabi pa ni Legasion. 

        An City Legal Officer iyo an pamayo kan investigating body sa sinambit na anomalia mientras na si OIC Market Supt<pd>.</pd> Florencio Mongoso, Jr. iyo man an natukahan ni Robredo na magcoducir kan audit sa operacion kan mercado asin financial transactions. Pigbuyagyag pa ni Ojastro na sa ginibong clarificatory hearing sa duwang empleados saindang inako an pagmani-obra kan mga recibo nganing magsabuatan sinda sa pagmalgastar kan coleccion. Igwa pa sindang notariadong affidavit sa pagsulmok kan cuarta asin pag-palsificar kan mga entries sa oficial na recibo. 

        Sinda parejo nang nagdemiter sa trabajo asin sinayumahan ni Robredo an ano man na pag-probar na patawadon  kan mga anomalia envez caso criminal an saindang sisimbagon. 

        Sa audit report kan City Treasurer’s Office an nadiscobreng anomalia sa coleccion sagcod pa sana kan Octubre 31, 2008 asin posibleng igwa pang mabutbutan na ibang record kaya piglalaoman na madungan pa an caso criminal. 

        Pigrecomendar na sinda Arias asin de Los Santos sa Civil Service Commission para sa perpetual disqualification of public office 

        Si Arias asin duwa pang envuelto sa caso an dai makoanan nin mga pahayag kan media huli ta dai maaraman kun yaon sain sa ngonian, alagad pigpaliwanag kan City Legal Officer sa sanggunian na dai man nagdulag sa luwas kan nacion an mga suspechadong empleados.                           

<b>Privatization kan NCPM ginadan na kan City Hall</b>

Ginadan na kan City Hall an pighahacing pagsa-privado kan operacion kan Naga City Public Market (NCPM) kan si Alcalde Jess M. Robredo iyo na an magtaong aseguracion sa lider kan Naga City Market Stall Owners and Vendors Association na mayong mangyayaring privatization kan mercado publico na pigpapadalagan kan LGU sa laog na nin 43 anyos. 

        An aseguracion kan alcalde kan saiyang sabihan si Claudia Sorriano, presidente kan asociacion sa presencia ni Arsobispo Leonardo Z. Legaspi kan Caceres na dai mangyayari an propuesto kan sarong corporacion gikan sa Ciudad nin Quezon na sinda an mag-gibo kan pagrehabilitar kan nasulong mercado asin sa kasundoan na iyo an mag-manijar kan NCPM. 

        Si Obispo Legaspi naging presente sa saodan kan iyo an mag-conducir kan misa kan nakaaging semana asin nag-atendir an grupo kan Parish Pastoral Council. 

        Nasunodan pa an mga pahayag kan jefe ejecutivo local kan igilid na kan Sanggunian Panlungsod an discucion sa privatization sa ginibong regular session kan Martes na aga. 

        Ini kan mag-sumiter kan committee report si Consejal William del Rosario, chairman kan market affairs committee na sainda na munang ginigilid an ano man na consultacion sa pagsa-privado kan NCPM, alagad an ITHIEL Corporation na iyo an may propuesto na mag-manijar kan mercado pinapasumiter giraray kan saindang plano. 

        Dai palang nahahaloy si Bise Alcalde Gabriel H. Bordado, Jr. nagpahayag na nin pagcontra sa pig-atubang na propuesto ni General Manager Manuel Santos kan sinambit na corporacion. 

        An grupo ni Sorriano kan mag-atendir sa enot na committee hearing ni del Rosario an nagpahayag nin higot na pag-contra huli ta maresulta sana sa paglangkaw kan arkila sa saindang mga puesto. 

        An pinakadakulang mercado sa Asia na patindog kan administracion ni dating Comelec Chairman Ramon Felipe, Jr. pakatapos kan eleccion local kan 1963. 

        Si OIC Market Supt<pd>.</pd> Florencio Mongoso, Jr. nagsabi na an problema sa kadakli kan mga ocupantes dai nagbabayad sa tamang panahon mala ngani inaabotan pa an morosidad nin tulo asta sa limang bulan. 

        An ibang negociantes nagpahayag na saindang pighahalimbawa an pag-privatize kan integrated bus terminal na pigpapadalagan ni Fortunato Mendoza na pigbali na si mga stall asin sa ngonian nakakabayad sa tamang panahon, alagad kun ini nasa pamamahala kan LGU ciertong dakul an may morosidad huli sa politica. 

<i><b>SA CHARTER CHANGE</b></i>
<b>Noli vs sa pagpalawig torno</b>
<i><b>Nag-atubang sa media nganing probaran na siya buhay pa</b></i>
Tigaon, Camarines Sur - Si Congresista Arnulfo “Noli” Fuentebella kan tercer distrito kan Camarines Sur pabor sa Charter change (Cha-cha) alagad contra sa term extension kan presidente, bise presidente, senador, congresista sagcod sa mga oficiales local. 

         Dai siya uyon sa panindugan kan mga congresista na kaalyado kan administracion na pueding maritoki an 1987 constitution kan Camara-Baja sana sa paagi kan Constituent Assembly (Con-As), imposible ini ta yaon sa constitucion na sa propuestong pag-enmienda sa paagi kan Con-As dapat an Congreso o an Senado asin Camara-Baja. 

         Si Fuenbella nag-atubang sa miembros kan media ngonian na semana asin saiyang pinahimotikan an mga nagkuriyat na text messages sa Partido area na siya binawiaan na nin buhay matapos ma-confined sa Saint Lukes Hospital kan ma-accidente an saiyang toong tagkiag. 

         An osipon kan mga residentes sa Partido area sa dating Speaker na gibo kan macandidatong gobernador asin congresista an propaganda laban sa saiya. 

         Sa entrevista dai paman siya nagpaliwanag kun pabor na ribayan an presenting presidential form of government pasiring sa parliamentary system mientras na naghahalat kun an Cha-cha papaagihon sa Constitutional Convention o Con-As. 

         Maninigo na an pag-enmienda huli ta overdue na 20 anyos na an presenting constitucion dakul nang dapat bagohon na provision na nagkaka-igwa nin problema legal sagcod constitutional crisis, sabi pa kan congresista. 

         Mientras na nagpuli siya sa tercer distrito padagos an ginigibong consultacion sa mga oficiales de barangay asin residentes sa propuestong cha-cha. 

         Igwang anom na taon na contrata an presidente, bise presidente asin senador asin tulong taon sa mga oficiales local dapat dai magpalawig sa torno asin an ano man na term extension iyan saiyang cocontrahon huli ta ini malinaw na self serving. 

        Kaipuhan na ibasura an propuestong pagpalawig sa puesto kun gusto ninda dapat magsumiter liwat sa tao sa paagi nin eleccion asin dai ko takot sa ano man na laban sa eleccion. 

        Sa mga congresista kan Camarines Sur sinda Dato Arroyo kan premir distrito, Luis Villafuerte kan segundo distrito asin Nancing Alfelor kan cuarto distrito kabali sa nagmamaigot sa cha-cha sa paagi kan Con-As. 

        Si Villafuerte nag-angat na pueding darahon sa Corte Suprema an isyu na dai na kaipuhan an voto kan Senado nganing sararoon an duwang Congreso sa paagi kan Con-As. 

        An pigtatakotan kun magka-igwa na nin Con-As an ano man na propuesto sa pag-enmienda kan 1987 constitution iyan bukas dawa anong ilaog na propuesto kan legislador, sabi pa kan dating Speaker. 

        Mientras tanto, saiyang pang sinabi na igwang patanid ki Speaker Prospero Nograles gikan sa mga kaalyado sa administracion na pueding ikudeta siya, alagad ini deficil pang mangyari. 

        Si Nograles pabor sa Con-con mientras na an mga nasa partido kan KAMPI ni Presidente Gloria Macapagal-Arroyo pigtutulod an Con-As. 
<i><b>DAWA PINALAKMA NI “REMING” AN MGA TORE</b></i>
<b>Transco andam na magpa-ilaw</b>
<i><b>Rehabilitacion kan mga EC padagos</b></i>
MAABOT sa 116 na mga tore kan National Transmission Corporation (Transco) an pinalakma ni bagyong “Reming”, preparado na mag-supply nin 100 megawatts sa mga electric cooperative (EC) sa rehiyon cienco, alagad dai masasabay an gabos na mga EC, an enot nang pinabulosan nin corriente kasuodma iyo an may 60 por ciento pa sana kan centro kan Ciudad nin Naga. 
Dakul an pinatumbang mga poste kan Camarines Sur II Electric Cooperative (Casureco II) sa Naga maging an mga linea nin telepono. Sa maabot na pagsabat nin pasko asin bagong taon dai pa macocompleto an servicio nin corriente asin telepono. 

        An Naga-Tinambac - pigtalaan sa Deciembre 9; Naga Pili-Iriga sa Deciembre 16; Pili-Lagonoy sa Deciembre 20 asin an pinakahuri iyo an Libmanan, sakop kan Casureco I sa maabot pang Deciembre 21, 2006. 

        Sa Daraga-Legaspi sa maabot na Deciembre 16; Daraga-IPPC sa Deciembre 16; Daraga-Sorsogon-Irosin sa Deciembre 16; asin sa Pili-Lagonoy sa Deciembre 21. 

        Sa ginibong miting kan mga general manager asin presidente kan junta directiva kan mga ECs sa Bicol na pinaapod ni Vice President for Operation Guillermo Redoblado kan Transco kan Lunes, an Transco dawa pirilay an saindang tore andam mag-supply nin corriente gikan sa Luzon grid sa Tayabas, Quezon. 

        An mga general manager na hali sa Camarines Sur, Albay asin Sorsogon nagsabi na nagpapadagos pa an saindang rehabilitacion huli kan dakulang destroso sagcod na aaboton pa nin Enero 2007 nganing totalmenteng ma-isulit an gabos na mga linea palaog sa mga hararayong barangay. 

        Matapos kan enot na bagyong “Milenyo” an mga ECs sa Kabikolan nagkoa nin supply nin corriente sa Tiwi Geothermal Plant sa Albay, pundo an operacion dai makafuncionar sa laog nin perang mga bulan huli ta 75% kan planta na-afectaran kan nakaaging calamidad. 

        Si OIC GM Engr<pd>.</pd> Rodel Pasumbal kan Casureco II nagsabi na pakatapos kan saindang pagpabangon kan backbone line isusunod ninda sa mga barangay asin sa iba pang mga banwaan na sakop kan saindang coverage area. 

        Nag-abot sa 116 na tore kan Transco an liwat pinabagsak kan nakaaging calamidad asin 887ng mga poste nasa mga sub-transmission line asin nasa P1 Billion si naging destroso. 

        Sagcod sa taon 2008 matatapos an pagpaconstruir kan mga nadestrosong tore. 

        Bako lang calamidad an dakulang destroso sa Transco envez maging an mga pasaway na parahabon kan batbat kan mga natumbang tore mala ngani nakoa-nan pang retrato an naglalaging persona kan mga mamahalon na batbat kan tore. 

        Sa kaparejong miting kan oficial kan Transco sa mga general manager sinda tatawan nin pagpalawig nin pagbayad kan power bill na envez na 30 dias gigibohon nang 45 dias huli kan nakaaging calamidad sa Bicol. 

        Nasitar sa tiripon iyo si General Manager Peter Prestado kan Camarines Sur III Electric Cooperative huli kan dai na-susunod si kasundoan sa restructuring kan saindang milliones pesos na morosidad sa Transco.
<i><b>PAGLAMASA NI “REMING” </b></i>
<b>P1.9-B danyos sa CSur, Naga</b>
<i><b>64 gadan, 187 iredo</b></i>
Sobra sa 1.9B an pinakahuring natipon na report kan Provincial asin City Disaster Coordinating Council sa danyos sa infrastactura asin agricultura sa Camarines Sur asin Ciudad nin Naga matapos ka n super typhoon “Reming” sa Bicol. 

        An Provincial Disaster Coordinating Council (PDCC) kan provincia igwa nang record na 64ng mga nagadan, 172 na iredo mientras na sa City Disaster Coordinating Council kan ciudad 15ng iredo asin mayong gadan. 

        Sagcod kasuodma an record kan PDCC igwa nang total na P1.1-B asin sa CDCC nag- abot na sa P807,301,316 si mga danyos sa infrastractura asin agricultura. 

        Padagos pa an mga relief operation sa mga afectadong familia kan nakaaging calamidad, an PDCC sa pamamayo ni Gobernador L-Ray Villafuerte nakakarecibe nin mga ayuda hale sa gobierno nacional huli ta kaalyado siya kan administracion. An CDCC sa pamamayo ni alcalde Jessie M. Robredo, igwa naman nakokoang mga ayuda sa ibang mga agencias kabali na sa privadong grupo mientras na mayo pa nin ayuda hale sa gobierno nacional ta bako siyang kaalyado sa politica ni GMA. 

        Kasuodma nag-abot an may 250ng mga truck na kargado nin mga relief goods hali sa gobierno nacional na pinangenotan ni DBM Sec. Rolando Andaya Jr. an pag-turn over sa PDCC. 

        Sinabi ni Andaya na an 125ng mga truck an dadarahon sa provincia kan Albay na dakula si destruso kan nakaaging calamidad. 

        An Task Force Reming Naga, an pig-crear ni Robredo susog sa Executive Order No. 2006-017 padagos na nakakatipon nin mga ayuda hali sa manlaen-laen na sektores sagcod na saindang target an P10-M nganing matapos an saindang rehabilitacion asin pag-tabang sa mga familia na nagkagarabaan nin harong. 

        Igwang 2,980ng mga pinalakmang kaharongan asin 5,775ng mga partial damaged na mga harong sa 27ng barangay kan Naga. 

        Sinabi kan chairman kan CDCC na masurat sinda sa mga sister city nganing maghagad nin donacion para itabang sa victima kan calamidad asin ini pueding makahipno sa mga panganga-ipo kan mga nadestroso kan bagyo. 

        An task force Reming Naga, pinamamayohan ni Fr<pd>.</pd> Nelson Tria asin an mga miembros hali sa sector nin negociantes, media, ladies in green, DTI asin iba pang privadong grupo. 

        Nag-miting sinda kan Martes na kun haen an saindang mision iyo an pagpadagos na paghanap nin ayuda nganing makatabang sa mga victima kan nakaaging calamidad. 
<i><b>SABI KAN PHIVOLCS</b></i>
<b>Pag-alarma na matuga an Mt. Asog pinara na</b>
<i><b> “False alarm” - Gazmen</b></i>
CIUDAD NIN IRIGA — Pinara na ni Alcalde Madelaine Alfelor-Gazmen an pag-alarma kan mga residentes sa siyam na mga barangay na nakapalibot sa pamitisan kan Mt. Asog na matuga sagcod na pighaditan na magkaka-igwa nin flashflood arog kan nangyari sa Volcan Mayon sa Albay kan magrapado si super-typhoon “Reming” asin sobra sa on mil an mga binawian nin buhay. 
An Mt. Asog activong volcan alagad pig-verificar ni Gazmen sa Philippine Institute of Volcanologist, negativo an mga paghadit kan residentes sa pamitisan kan bukid na ini matuga kan biglang magbulos an makusog na burabod nin tubig hali sa itaas kan Deciembre 15. 

        Nag-panic an nagkaperang mga familia sa barangay Perpetual Help sagcod na nag-evacuar sa saindang mga residencia kan masiripan an burabod nin tubig sagcod na nagirumduman si nangyaring flashflood sa saindang barangay kan Octubre 30, 1970. “False alarm an mga paghadit,” sabi pa ni Gazmen. 

        Si barangay captain Yul Dimaiwat kan Perpetual Help na nag-atubang sa miembros kan prensa sa pinaapod na press conference kan Lunes ni Gazmen, nagconfirmar na may na-alaramng mga residentes kaya naglakop an mga informacion na matuga an Mt. Asog. 

        An sinambit na mga informacion nakaka-afectar sa mga turista asin visita maging sa mga negociantes sa ciudad afectado na ngani an saindang negocio huli kan Diversion road kan DPWH na dai na pig-aagihan nin pampasajerong bus pasiring sa Ciudad nin Legaspi an saindang ciudad. 

        Dinagdag pa ni Capitan Dimaiwat na kan Deciembro 15 an mga residentes hali sa zona dos kan saindang barangay an na-alarma na mala ngani hinapot na siya kun matuga na an bukid. Napiritan an brgy. Capitan na maghagad nin permiso sa misa sa simbahan na magtaram ini 15 minutos nganing ipaliwanag na mayong dapat ipaghadit na matuga an bukid huli ta mismo an oficial kan Phivolcs an nagpapahayag na negativo na matuga an Mt. Asog. 

        Sa padagos na pagkuriyat kan mga informacion an mga oficiales de barangay asin oficina ni Gazmen an naglansar nin information drive sa mga residentes sagcod an pinakahuri iyo an pagpa-apod nin press conference nganing isikwal an mga paghadit na ini. 

        An Mt. Asog napapalibotan kan mga barangay kan Santiago, Sta. Teresita, Sta. Elena, Sto. Domingo, San Nicolas, San Isidro, Perpetual Help asin Sta. Maria.
<i><b>PLASO ASTA SA DECIEMBRE 31</b></i>
<b>Halangkaw na turnout sa Comelec</b>
An naghihibog nang numero nin mga registrants na componido nin bagong votantes, trabajadores maging nagbalyong presento hali sa ibang lugar, an nagpipirila na sa oficina kan Commission on Election sa Ciudad nin Naga asin sa iba pang banwaan kan Camarines Sur nganing magpa-registro para sa masunod na eleccion murong taon. 
  An rehiyon Bicol nirapado nin bagyong “Milenyo” asin “Reming” huli kaini sobra sa sarong semana dai nag-aaceptar an mga oficina kan Comelec nin mga registrants mientras na dai nagfufuncionar an mga computer machine huli kan kawaran nin corriente. 

        Dakul na mga mapa-registro an na-cancelar an saindang pigtalaan na pagpalista sa mga oficina kan Comelec. 

        Si Atty<pd>.</pd> Maico Julia, Jr. Election Officer kan Ciudad nin Naga kan macondunciran nin entrevista kan Bicol Mail nagpahayag na an Comelec nagpako kan ultimo dia para sa registracion sagcod sa Deciembre 31, 2006 asin dai na e-extendier mientras na susog sa Acta Republica 8189 nagsasabi na mayo nang registracion an icoconducir sa periodo sa pagsikad kan 120 dias antes kan regular election asin 90 dias antes kan special election. 

        Kan Deciembre 26, 2006 kabali sa pigdeclara kan Malacañang na special holiday alagad ini hinali kan Comelec envez bukas an saindang mga oficina kabali an Deciembre 30 (Rizal Day). Pigconfirmar ni EO Julia na nagpaluwas nin resolucion an Comelec Manila na magtrabajo an mga personajes dawa panahon nin mga fiesta oficial. 

        Bako nalang an mga ciudades an tinugotan kan Comelec na magbukas asin mag-ako nin mga registrants sa aldaw nin Domingo envez kabali na an mga municipio, sabi pa kan Election Officer kan Naga. 

        Nareresa kan oficina kan Nareresa kan oficina kan Comelec na entusiasmado an mga votantes na magparticipar sa May 2007 election kaya ngani dawa natatapos palang an duwang supertyphoon sa Bicol nagpipirila an mga registrants nganing makaseguro na maka-voto sa eleccion. 

        Igwa nang dugang na 4,500 na nagpalista asin ini piglalaoman na malangkaw asta sa pigtalaan na plaso kan Comelec. 

        Kan eleccion kan May 2004 an ciudad nin Naga may total na 66,174ng votantes asin an naka-voto digdi nag-abot sa 53,078 na igwang 80 por ciento si turnout kan sinambit na eleccion. 
<b>BADAC nagpalyar sa campania vs droga</b>
<i><b>Pigbasol sa kawaran fondo</b></i>
Ciudad nin Legaspi – Nagsunod sana sa directiva kan oficina central kan Department of Interior and Local Government (DILG) an mga LGU asin Barangay Council sa pag-organisar kan Barangay Anti Drug Abuse Council (BADAC) alagad dai man naging efectivo sa campania contra sa ilegal na droga. 

        Kun igwa man iyan sa lado sana nin social awareness asin advocacy, sabi ni Assistant Regional Director Eluisa Pastor kan DILG Bicol kan maconduciran nin entrevista sa paagi nin telepono kan Bicol Mail. 

        An pag-organisar nin mga BADAC sa manlaen-laen na barangay, municipios asin ciudades pigponan kan taon 1998 susog sa directiva kan DILG may katuyohan na makatabang sa campania kan gobierno laban sa ilegal na droga. Sinabi ni Pastor an grupo dapat maghaman nin mga plano asin estratihia sa barangay level sa campania contra sa sinambit na ilegal na actvidad asin mag-coordinar sa Philippine Drug Enforcement Agency. 

        Napag-araman na sagcod sana sa induction kan mga oficiales dai na ngani nakaka-miting huli ta mayo nin fondo sa transportacion asin maging sa pan-mirienda asin haros kadakli sa sainda gadan na an organisacion. 

        Sa ngonian an bago naman na ipapasunod ni DILG Secretary Ronaldo Puno iyo an one-strike policy contra sa mga jefe de policia na nagpabaya sa saindang area of responsibility sa existencia kan ano man na shabu laboratory o bodega asin daing ginibong accion nganing magkasiriog an mga envuelto sa ilegal na droga. 

        Segun sa assistant regional director dai pa sinda nakaka-recibe nin memorandum hali sa oficina ni Puno sa bagong policia, alagad si Director Blandino Maceda an nagpasiring sa Manila nganing mag-atendir sa miting kan mga regional director na an mayor na agenda iyo an estrictong pag-implementar kan one strike policy. 

        An mga miembros kan BADAC compuesto kan miembros kan barangay tanod, SK chairman, representante hali sa public school asin iba pang organisacion na envuelto sa pagtabang laban sa paglakop kan ilegal na droga. 

        Sinda may responsablidad sa pag-aram kan situacion kan droga sa saindang sakop na barangay nganing ipaabot sa mga awtoridad particularmente sa PDEA, alagad dai man naging efectivo an grupo sa pag-cooperar sa awtoridad huli ta dai ngani nagkaka-igwa na nin mga miting. sabi pa kan DILG. 

        Maging an mga local na gobierno na kabali sa campania laban sa droga kulang sa suporta sa BADAC sagcod na dagos nang pinabayaan sagcod sana sa premirong mga actividad arog kan mga rally laban sa droga. 

        Mientras tanto, dinagdag pa kan DILG na oras na iimplementar na an one strike policy ni Secretary Puno hahagopon sa kapabayaan sa paglaban sa droga iyo barangay capitan, dapat sinda bilang oficiales de barangay aram an nangyayari sa saindang lugar kaya huli sa command responsibility sinda maatubang nin caso administrativo. 
<b>DENR, pigdenuncia kan LGU sa refo project</b>

An local na gobierno kan Tinambac, Camarines Sur saro sa pinakahuring LGU sa Cam. Sur na nag-dedenuncia sa Department of Environment and Natural Resources (DENR) sa Bicol huli kan posibleng victima sinda nin ghost project kan controvercial na reforestation project na envuelto an maabot sa cantidad Php5.5 milliones. 

        Dai aram kan LGU huli ta mayong coordinacion maging ngani an oficiales de barangay ngalas kan pigsasabing milliones pesos na proyecto sa Mt. Isarog. Hahanapon kan oficiales local asin barangay kun sain asin kun igwa mananggad kan proyecto. 

        Si Alcalde Ruel Velarde nagpahayag sa Bicol Mail na kun dai pa sinda naka-recibe nin surat gikan ki Presidential Assistant Tomasito Monzon sa pigsumiter na status/accomplishment report ni DENR Regional Executive Director Joselin Marcus Fragada na 100 percent nang tapos si inaapod na upland reforestation project sa Barangay Lupi, dai pa maaaram kan LGU na igwa kan sinambit na proyecto sa pamitisan kan Mt. Isarog, alagad dai man ninda confirmado kun na-completo an proyecto. 

        An contratista kan proyecto naka-pangaran sa BURDFI na may oficina sa Daet, Camarines Norte na-nagcacantidad an reforestation project nin Php4,948.598.25 para sa 150ng hectaria. 

        An report ni Fragada ki Monzon, petsado Enero 13, 2009 asin pigpadarahan kan sinambit na copia an oficina ni Velarde kan Enero 23, 2009. Si Monzon iyo an Project Manager kan Bicol River Basin and Watershed Management Project (BRBWMP). 

        Kabali pa sa report iyo an inaapod na ANR project na may cantidad Php461,210.20 na naka-pangaran sa GMPC an contactor para sa 33 hectaria, alagad dai man pigsabi kun saen na lugar o barangay kan Tinambac. 

        Kan nakaaging Lunes pig-invitaran sa regular session kan Sanggunian Bayan an representante kan BURDFI na huri nang nag-abot sinda Renato Cano asin Danilo Cerano asin si CENRO Ampongan kan Goa, Camarines Sur. 

        Sinabi kan alcalde na sinda Cerano asin Cano saindang nakaolay kun panong nag-implementar kan reforestation project, an paliwanag sana sinda nag-poon kan Septiembre 2008 

        Nagtiwala sana sa forestry asin dai na nag-coordinar sa LGU an DENR maging an contratista. 

        Nagdecicion an jefe ejecutivo local asin Sanggunian Bayan nganing maseguro na may nangyaring refo project sa Mt. Isarog, inangat an contratista na magconducir sinda nin inspection sa maabot na Marzo 3 kaibahan an taga DENR asin oficiales de barangay. 

        An report kan DENR Bicol kabali an kaparejong mga proyecto sa mga banwaan kan Ragay, Lupi, Sipocot, Libmanan, Minalabac, Pamplona, Calabanga, Pili asin Ocampo, sakop kan Camarines Sur, Ligao, Guinobatan, Polangui, Oas, sakop kan provincia nin Albay; San Lorenzo, Basud, asin Mercedes kan provincia kan Camarines Norte. 

        Mientras tanto, si Fragada an padagos nagpapahimotik na may nangyaring ghost project kan sinambit na proyecto sa Camarines Sur, 

        Saiyang pigpaliwanag na an nang-gana contratista naagi sa gabos na proceso sa subasta susog sa pinagmamando kan Act Republica 9184 o an mapadapit sa Procurement Act. 

<i><b>Ombudsman masiasat </b></i>
<b>na sa isyu kan refo project</b>
<i><b>Fragada preparado mag-atubang sa caso</b></i>
An Resident Ombudsman kan Camarines Sur nakatalaan nang magsiasat sa controvercial na reforestation project kan Department of Environment and Natural Resources (DENR) sa Bicol nganing sangatan nin caso an mga envuelto sa anomalia sa implementacion kan proyecto. 

        Ini an confirmacion sa Bicol Mail ni Provincial Prosecutor asin Resident Ombudsman Agapito Rosales mientras na pighahalat nalang kan saiyang oficina an certificacion gikan sa duwang Barangay Capitan sa Ocampo, Camarines Sur na nagbubuyagyag na poon kan taon 2008 asta sa presente dai sinda nakaheling nin ano man na pig-implementar na reforestation project sa sakop nindang barangay. 

        Si Alcalde Nilo Sarte nagsabi sa BM na suportado niya an accion kan oficina kan Resident Ombudsman mala ngani saiya nang pinaapod an mga Barangay Capitan kan Santo Niño asin Gatbo nganing mag-gibo kan pighahagad na certificacion. 

        Kun igwa man o mayo kan sinambit na proyecto maninigo sana an papeles gikan sa oficiales de barangay ngani saro na sa babasehan sa pagsumiter niya nin pag-evaluar kan anomalia asin an report isusumiter ki Ombudsman Merceditas Guiterez, sabi pa ni Rosales. 

        Sa reaccion ni Regional Executive Director Joselin Marcus Fragada, “welcome an ano man na investigacion” huli ta deretso niya magsangat nin caso. 

        Sa simbag niya sa patanid ni Rosales “Its his right to file a case my office welcome his move to do so as it will give DENR the opportunity to answer and bring out the truth in the proper forum.” 

         Pigtitipon pa kan resident ombudsman an iba pang mga papeles nganing irecomendar niya sa oficina ni Guiterez kun sairisay an dapat sangatan nin caso. 

        An LGU Ocampo sa pamamayo ni Alcalde Sarte pig-reclamo na ki Regional Executive Director Joselin Marcus Fragada sa ginibong programa sa People’s Hours kan DENR sa Regent Hotel sa Ciudad nin Naga kun totoo na igwang reforestation project sa barangay Sto. Niño asin Gatbo ano ta dai nag-coordinar sa saiyang oficina asin sa barangay. 

        Naghagad nin despensa an RED asin nagpangako na ma-inspection kan proyecto alagad ma-duwang semana na dai man nakikipag-helingan sa oficina an mga taga DENR, sabi pa kan jefe ejecutivo local. 

        Nagsurat na kan Pebrero 19, 2009 si Rosales ki Tomasito Monzon, kan oficina kan Presidential Assistant of Bicol (OPAB) nganing maghagad kan mga pigsumiter na report kan proyecto kan DENR Bicol, alagad sa ngonian dai pa nin kasimbagan. 

        Si Fragada nagsumiter nin mga accomplishment report kan reforestation project sa oficina kan OPAB asin ginibo man ni Monzon pigpadarahan kan kaparejong copia an mga alcalde na may refo project an saindang banwaan, alagad nag-reclamo huli ta dai sinda nag-aaram. 

        Kabali sa mga napungot na jefe ejecutivo local ta dai aram an proyecto asin dai man ngani naheling iyo sinda Evelyn Yu kan Calabanga, Nilo Sarte kan Ocampo, Rodolfo Jimenez kan Libmanan, gabos sakop kan Camarines Sur mientras na igwa pang mga alcalde sa provincia kan Albay an nagreclamo sagcod na nagsabi na kun igwa man iyan ghost reforestation project Si Alcalde Juan Garcia kan Guinobatan, Albay kabali sa nagrereclamo contra sa DENR. 

        Sa enot na mga pahayag ni Fragada saiyang pigpapahimotikan na mayong ghost reforestation project an saiyang agencia. 

        (Dagdag na report ni Juan Escandor Jr.) 

<b>Oficina rehiyonal kan LTO 
idadakit na sa Naga City</b>
Nakatalaan na marealisar man giraray na maibalik an ibang oficina rehiyonal kan gobierno sa Ciudad nin Naga gikan sa Ciudad nin Legaspi na nagcierto nang mabalyo iyo an Land Transportation Office (LTO), pighahalat nalang an pagpasar nin resolucion kan Sanggunian Panlungsod sa donacion kan tres hectariang lote na icoconstruir an oficina sa duwang escalong na edificio. 

        Tugot na an oficina central kun igwa man sanang seguradong lote na papatindogan kan bagong edificio para sa oficina rehiyonal asin ibabalyo nang dagos an LTO district office kan Naga na kataid kan NBI regional office ngani sa saro na sanang edificio, ini an mga pahayag sa Bicol Mail ni Director Ramon S. Roco. 

        An pangakong idodonar na lote kan City Hall namumugtak sa kataid na oficina kan Traffic Management Group sa Concepcion Grande, alagad sa entrevista ki Consejal Nelson Legasion an propriedad nasa ngaran na kan National Housing Authority na kun haen makikipag-negociar an ciudad nganing itao sa LTO an tres hectaring lote. 

        Kun dai ma-aprobar kan NHA, an pueding idonar iyo an dos hectariang lote sa Almeda Highway na pig-donar naman sa City Hall. 

        Sinabi pa ni Legasion na an Sanggunian Panlungsod nagpasar na nin resolucion na nagsusuporta sa planong pagbalik na kan LTO regional office sa Ciudad nin Naga. 

        An mayor na dahilan kan decicion kan paghubo kan oficina huli kan dakulang destroso kan pagbulos nin lahar hali sa volcan mayon kan maglamasa si super typoon Reming kan Nobiembre 2006. 

        Sinabi ni Roco na habo na ninda mangyari na cada calamidad pig-aagihan nin tubig baha an oficina rehiyonal na dakulang perwisio sa mga may transaccion sa sinambit na agencia. 

        Sa sinambit na calamidad inabot nin anom na bulan naparalisar an saindang oficina asin pigkakarkulo nin maabot sa 40 milliones pesos si danyos kabali na si mga computer unit asin si edificio. 

        Napag-araman na an mga empleados kan oficina an nagcocontra huli ta mapaparayo sinda sa saindang familia, maging an ibang mga politico dai maiibitaran na macontra kan planong ini, sabi pa kan LTO Director. 

        Kan panahon ngani na idakit an oficina rehiyonal hali sa Naga pasiring sa Legaspi, si mga empleados man kaidto nagrereclamo, alagad dai nahaloy natuod na sana sa bagong lugar kan oficina. 

        Afuera pa kan LTO igwa pang ibang agencias an naghihiro na makabalyo sinda sa Naga o sa laog kan Camarines Sur. 

        Kadakli kan mga oficina rehiyonal kan manlaen-laen na agencias de gobierno namumugtak sa Naga, alagad nabutong pasiring sa Albay huli kan paki-araman nin sarong politico na hali sa sinambit na provincia sagcod na inapod an Legaspi City na Regional Center nganing iyo an pasikadan na pig-aprobar kaidto ni dipuntong dictador Marcos. 
<b>Mga sectores malansar protesta vs curapcion</b>
<i><b>Signature campaign ki Lozada padagos</b></i>
Rinibong mga Bicolano an sarabay na maluwas sa Viernes (Pebrero 22) na hapon nganing maglansar nin mga lighting rally asin noise barrage bilang paglaban sa curapcion sa mga halangkaw na oficial kan gobierno asin pagsuporta ki Engr<pd>.</pd> Rodolfo Noel Lozada Jr., star witness kan nabulilyason ZTE deal. 

        Kadakli kan grupo hali sa Social Action Center asin multi-sectoral group sa mga provincias kan Camarines Sur, Camarines Norte, Albay, Sorsogon asin Masbate, an protesta digdi sa Bicol kasabay man kan mahiwas na protesta sa Metro Manila sagcod sa iba pang rehiyon. 

        Sa protesta ma-anunciar sinda kun masuporta sa pangapodan na Gloria Resign. 

        Digdi sa Ciudad nin Naga papangenotan kan Institute of Politics kan Ateneo de Naga University, Coalition for Bicol Development, Naga City People’s Council, mga estudiantes asin iba pang sectores na nagparticipar na sa mga miting antes ilansar an sinambit na protesta sa Viernes. 

        Si Professor Rene Gumba kan Institute of Politics kan Ateneo de Naga University nagsabi sa Bicol Mail na preparado na an saindang grupo asin manlaen-laen na sectores, alagad saiyang piglinaw na dai naka-centro ki Lozada an saindang hiro protesta envez an pangapodan sa paglaban sa curapcion laban sa mga halangkaw na oficial kan gobierno. 

        An accion na ini para masusteniran ta an credibility kan satong gobierno gustong sabihon incidental sana si Jun Lozada, alagad sinda nagtutubod na senciro siya sa sinasabi asin may katutoanan an saiyang sinasabi, segun pa sa mga pahayag ni Gumba sa BM. 

        An katuyohan kan protesta sa tahaw kan mawot na raoton an credibilidad kan star witness an punto pig-oorolayan an curapcion sa laog kan gobierno mientras na an pangapodan kan grupo na pundohon na an curapcion. 

        Sinda naglansar na nin signature campaign bilang suporta na dai nagsusulo si Lozada sa campania laban sa curapcion, an lugar kan kan firermahan nasa Ateneo de Naga University, asin sa Universidad de Santa Isabel ini digdi sa Naga asin igwa man ibang lugar sa ibang provincias asin ciudades kan kabikolan. 

<i><b>SP NAGPASAR NIN RESOLUCION 
NA NAGSUSUPORTA KI LOZADA </b></i>
        An Sanggunian Panlungsod kan Ciudad nin Naga nagpasar nin resolucion na nagsusuporta sa paglangtad na ni Lozada sa Senado nganing ibuyagyag an anomalia sa ZTE deal na kun haen kun dai nabulilyaso si contrata milliones dollares an envueltong cuarta na pueding makurakot kan halangkaw na mga oficial kan gobierno nacional. 

<i><b>PNP NAG-ALERTO SA GIGIBOHON PROTESTA SA VIERNES </b></i>
        An Bicol PNP sa pamamayo ni OIC Regional Director Roberto Bondoc nagpaluwas nin directiva na maging alerto an awtoridad sa gigibohon na protesta nganing imanenir an paz y orden. 

        Alagad an organisacion na maparticipar sa protesta an nag-asegurar na dai dapat mahadit an awtoridad huli ta an saindang rally pangapodan sana sa gobierno na pundohon na an curapcion. 
<i><b>HULI SA LA NIÑA</b></i>
<b>DA na-alarma sa paghuros 
kan supply nin bagas sa Bicol</b>
<i><b>P147.8M destroso sa producto agricultura</b></i>
Pili, Camarines Sur -– An Department of Agriculture sa Bicol naghahadit sa paghuros nin supply nin bagas sa rehiyon sa mga masunod pang bulan mientras na an report kan Philippine Atmospheric, Geophysical and Astronomical Services (Pagasa) nag-declara na an La Niña weather phenomenon magpapadagos asta sa bulan nin Junio ngonian na taon. 
Pinaheling sa Bicol Mail ni Ms. Emily Bordado, jefe kan information office kan DA regional office an report kan Pagasa na an La Niña phenomenon magdadanay sa Bicol asin sa iba pang mga rehiyon sagcod sa Junio, ngonian ngani malaog na an panahon nin tag-init dakula na si destroso sa kaomahan kabali na si tinanum na mais asin sa gugulayon huli kan mahiwas na tubig baha. 

        Si DA regional director Jose Dayao an nag-aandaman nin tabang sa ginatos na na-afectaran nin mga paraoma sa Bicol nganing makatanum tulos nin paroy sa paagi nin paghanap nin certified seeds. 

        Sa pinaka-huring damaged report kan DA sa mga kaomahan pigpahayag na nagsakat na sa Pl22,750,710 an production loss sa mga tinanum na paroy asin ini hali sa l8,814 na hectarias sa 40,603ng na hectaria sa kaomahan kan provincias kan Albay, Camarines Sur asin Sorsogon. Dai pa nasumiter nin damaged report an Camarines Norte, Masbate asin Catanduanes. 

        An report sa destroso sa maisan nagsakat na sa P10,690,00 ini sa mga provincias nin Albay asin Camarines Sur. Enterong nadestroso si l,754 na hectarias asin an production loss pigkakarkulo sa 2,909 metrico tonelada. 

        Sa natipon na damaged report hali sa provincias kan Albay, Camarines Sur asin Camarines Norte sa lado nin producto nin gugulayon maabot sa Pl4,421,577 si production loss, sabi pa kan jefe kan DA information office. 

        Sagcod kasuodma nag-abot na sa total na P147,864,287 an damaged report dai pa kabali si destroso sa livestock na nag-abot sa cantidad P553,944. Piglalaoman na malangkaw an cantidad kan pierdeda kan paraoma hali sa iba pang mga banwaan asin provincias kan Bicol mientras na ini pighahalat kan DA regional office. 

        Mientras tanto, maabot sa 25 mga barangay sa Albay an na-afectaran kan tubig baha asin landslide mala ngani nagdeclara na nin estado nin calamidad an gobierno provincia kan Albay. 

        Sa Camarines Sur 17ng mga barangay kan municipio nin Bula, kabali an Municipal Hall an sagcod sa ngonian yaon sa hararum na tubig baha. Kabali pa an mga barangay kan Buhi, Baao, asin Nabua. 

        Kadakili kan mga escuelahan sa elementaria asin high school sa escuelas publica an mayo pa nin clase huli ta lantop pa nin tubig an mga classroom. 

        An Department of Education nagtao nin awtorisacion sa school principal na pueding mag-suspendi nin clase dawa anong oras huli kan calamidad. 

        Sa panahon kan padagos na pag-bulos nin uran si gobernador L-Ray Villafuerte kan Camarines Sur pinahiro an Provincial Disaster Coordinating Council nganing matabang an afectado kan tubig baha sagcod na nagtao nin relief goods. 





<i><b>SA COMELEC GUN BAN</b></i>
<b>Naga papalibutan mga check point, 
NBI dai papalibrehon</b>
MATAPOS dis-armaran kan NBI Bicol an duwang miembros kan PNP Camarines Sur sa laog kan sinambit na oficina sa Ciudad nin Naga kan Enero 23 huli kan pagbalga sa Comelec gun ban, an PNP Naga asin Camarines Sur mabugtak na nin check point poon ngonian na aldaw nganing estricto nang iimplementar an gun ban. 

        An pagwarak na nin mga check point dapat mayong santuhon si mga mabalga kan gun ban dawa sinda miembros kan AFP, NBI asin PNP kabali na an miembros kan Cafgu. Sinda hahagopon kun mga nakasukbit nin armas na dai naka-uniforme alagad dai didis-armaran kun igwang exemption na aprovado kan oficina central kan Commission on Election. 

        Si Abogado Maico Julia, Jr. election officer kan Comelec Ciudad nin Naga nagsabi na an check point ibubugtak kan PNP sa mga linderos kan Naga-Canaman, Milaor-Naga, asin Naga-Pili sagcod sa Magsaysay Avenue. 

        Si Julia asin si OIC Chief of Police Benjamen Suratos na igwa nang mga coordinacion sa pagbugtak nin mga Comelec check point mientras na masikad na an campaign period sa mga candidatong senador sa Pebrero 13. 

        An PNP Camarines Sur sa pamamayo ni Sr<pd>.</pd> Supt<pd>.</pd> Romeo Mapalo mabugtak naman nin mga check point sa mga estratihicong lugar orog na sa national highway. 

        An miembros kan PNP na idedestino sa mga check point pigpasa-irarum na sa mga seminar nganing maibitaran na mayong mga reclamo asin dai mag-abuso asin dai magbalga sa constitutional rights kan mga civilian o maging awtoridad. 

        An record kan City Prosecution Office duwa pa sana an sinangatan nin caso sa pagbalga kan gun ban na an mga pig-arestar kan NBI iyo an duwang miembros kan PNP na sinda PO1 Ricky Malle kan Siruma PNP asin SP3 Eulogio Bardono kan Baao PNP. 

        Sagcod sa anom na taon pueding malaom sa carcel kun maprovaran kan corte na nagkasala asin dai makaka-aprovestar kan probation. 

        Mientras tanto, an mga barangay kan Panicuason, Carolina, asin San Isidro pigmamanmanan kan Naga PNP huli kan posibilidad na maging envuelto an CPP.NOA sa maabot na eleccion sa May 14, 2007. 

        An tulong mga barangay na ini na sa bukid na dating pigsakyada an PNP Sub-station sa Brgy. Carolina. 
<i><b>SA ELECCION SA MAYO 14</b></i>
<b>12nd party-list papaganahon 
kan CPP\/NPA/NDF</b>
Pili, Camarines Sur - An CPP\/NPA/NDF kaipuhan makapagana nin 12ng party list sa Camara-Baja tanganing mapakusog liwat an saindang fuersa sa paagi nin pagbakal nin dagdag na mga armas asin computer. 

        Limang party list an pig-bulgar na kan militar sa paagi kan saindang mga nasamsam na documentos gikan sa CPP\/NPA/NDF na susuportahan sa maabot na eleccion sa Mayo 14, 2007. Ini kinababalihan kan Bayan Muna, Anakpawis, Gabriela, New Kabataan dating Anakbayan asin an Suara. Sinda pig-aakusaran kan militar na front kan mga rebelde. 

        Si Brig. General Nestor Sadiarin, commanding officer kan 902nd kan Philippine Army na may base sa Tulay-na-Lupa, Labo, Camarines Norte asin saiyang sakop sa area of responsibility an Camarines Sur naging visita sa session regular kan Martes sa Sanggunian Panlalawigan sagcod na saiyang pigsaysay an mga plano kan sinambit na movimiento para sa maabot na eleccion. 

        Saindang target an 450,000 asta 500,000 na votantes nganing maseguro na manggagana an saindang suportadong progressive party list mientras na makikipag aliansa sa manlaen-laen na sectores asin igwa nin sadiring Abogado na yaon man sana sa ciudad. 

        An saindang mga agenda segun ki Sadiarin iyo na manggana an mga party list na saindang suportado, paghagad nin pambakal nin armas kabali na an paghagad sa mga mang-gaganang party list representative nin proyecto sa infrastractura kabali na an pag-colecta nin “SOP”. 

        Ngonian na panahon nin eleccion ma-imponer nin permit to campaign (PTC) sa mga candidato. Huli kaini, an oficial kan militar na-ngapodan sa mga miembros kan junta provincial na dai magbayad kan PTC. 

        Alagad an Philippine Army mayo man nin aseguracion sa mga candidato na dai mabayad nin PTC, kun ini saindang matatawan nin seguridad sa pagcampania sa mga banwaan asin barangay. 

        An pag-singil asin pag-colecta pueding paagihon sa text messages asin surat na ipapadara sa mga candidato. An informacion kan militar nagpapahayag na sa mga candidatong gobernador asin congresista mabayad sa PTC nin cantidad 300,000 asta sa 500,000 pesos, sa mga candidatong alcalde 100,000 asta 300,000 pesos mientras na igwa pang suhay na tarifa sa iba pang mga candidato local asin senador. 

        Igwa nang listahan an militar na pigsisingil na kan NPA kan saindang utang sa PTC kan eleccion kan 2001 asin 2004. Aram na ninda an mga pangaran, alagad dai pa man pigbuyagyag. 
<b>Roco, Cadiz nagkasundo 
saro sana malaban vs LRV</b>
SARO sana an candidatong congresista kan oposicion sa segundo distrito kan Camarines Sur nganing iyo an isabat ki Congresista Luis Villafuerte kan Kabalikat ng Malayang Pilipino (KAMPI) asin an formal na pag-anunciar gigibohon sa masunod na semana. 
Sinda Roco asin Cadiz parejong asperanteng congresista, alagad nag-oorolay kun siisay an dapat magpahunod sa sainda. 

        Nagpahimotik man si Cadiz na nagsibog na siya kan ambicion sa congressional election. An saindang negosacion iyo an matapos kan mga especulacion na sinda masabayan sa pagcandidato contra ki Villafuerte. 

        Sinabi ni Roco na completo pa an saiyang mga lider sa cada municipio sagcod sa mga barangay. Igwang mga incumbent na alcalde mala ngani pati na si ibang mga candidatong alcalde sa campo ni Gobernador LRay Villafuerte an masuporta sa saiyang candidatura. 

        Tanganing ipaheling na sinda nagkasundo an formal na pag-anuncar sinda mismo ni Cadiz asin alcalde Jesse Robredo an masarabay na mag-atubang sa publico, sabi pa kan dating congresista. 

        An arin sa sainda na maging oficial na candidato kan oposicion iyo an susuportaran ni Robredo, alagad an patanid kan alcalde kun magkaka-igwa pa nin third force mayo na lugod na susuportaran arin man sa duwa. 

        An maribansang congresista kun iyo an maging candidato an nagbuyagyag na nagkaperang mga isyu an saiyang iluluwas contra ki Villafuerte bako lang sa propuestong charter change. 

        Mientras tanto, afuera kan laban sa segundo distrito an pigkakasibotan niya sa ngonian iyo an candidatura ni Sonia Roco sa kargong senador sa ticket kan United oposition. 



<i><b>JUETENG MABUBUHAY GIRARAY</b></i>
<b>Capitolyo provincial ok na sa STL, 
langkag na sa operator</b>
PILI, Camarines Sur - Tulong bulan matapos aprovaran kan Sanggunian Panlalawigan kan Camarines Sur an resolucion na naghahagad sa Philippine Charity Sweeptakes Office (PCSO) para tugotan an arin man na interesadong operator na magpadalagan kan Small Town Lottery (STL), alagad sagcod ngonian mayo pang grupo o individual an nagpasabot kan saindang intencion envez mabubuhay liwat an ilegal na sugal na jueteng poon ngonian na aldaw. 

        Si Vocal Angel Naval kan segundo distrito iyo an nagpadreno kan resolucion pabor sa STL sa kahagadan ni gobernador LRay Villafuerte asin pigsuportaran kan mga miembros kan Sanggunian Panlalawigan. 

        An PCSO iyo an ma-accredit kan aplicante asin sa test run an sinambit na agencia dapat iyo an mangenotan, inabot nin duwang supertyphoon “Melinyo” asin “Reming” an Camarines Sur kan Noviembre 2006 kaya dai natawan nin atencion asta naglaog na an taon 2007. 

        Envez na magbukas na kan STL sa provincia nganing magka-igwa nin ingreso digdi an local na gobierno kan Camarines Sur, an mangyayari mabalik an operacion kan sugal na jueteng mala ngani nag-abot na si mga ribisador kan sugal sa Libmanan, Camarines Sur hali sa provincia nin Batangas. 

        Katuyohan kan gobierno sa pagtugot kan STL nganing gadanon an operacion kan ilegal na sugal na jueteng, alagad liwat nabuhay mientras na nagrarani na an carampaniahan sa mga candidato local. 

        Si Sr<pd>.</pd>  Supt<pd>.</pd>  Provincial Director Romeo Mapalo nagpahimotik sa prensa na nabuhay naman an sinambit na sugal. May duwang bulan na na-untok an operacion kan sinambit na ilegal na sugal. 

        An informante kan Bicol Mail an operacion kan sinambit na sugal masikad na kuta kasuodmang Miercules, alagad mapoon ngonian an centralisadong operation sa Camarines Sur. 

        Kun narealisar an STIL an makokolectang buis segun ki Naval madalagan sa social program, pagpa-karhay kan capitolyo provincial asin sa sports. 

        Sagcod sa sinusurat an baretang ini an oficina central kan PCSO mayo pa nin kasimbagan kun igwang mga interesadong aplicante na magbukas kan STL. 

        Digdi sa Bicol an Albay iyo pa sana an enot mala ngani nagka-igwa na kan saindang test operation dai palang nahahaloy. 
<b>Knights of Rizal vs sa pagbalyo
kan Rizal Day sa Junio 19
Mawawara an kahulogan kun tano ta an Deciembre 30 iyo an Rizal Day oras na ihubo an petsa kan Martyrdom Anniversary pasiring sa Junio 19 na iyo an aniversario sa pagkamundag kan satong herwe nacional, Dr<pd>.</pd> Jose P. Rizal, sabi sa Bicol Mail ni Salvador G. Cajot, Chapter Commander kan Order of the Knights of Rizal sa Ciudad nin Naga. </b>

        Dai nag-aaram an mga Rizalista kan pagkaka-aprovar na sa third and final reading kan House Bill No. 1289 na ibabalyo na an pag-observar cada Deciembre 30, Rizal Day, na saro sa mga official holidays sa Filipinas.Ini sarong non-working holiday na pig-oobservaran sa pagcomemorar kan pagbadila si Dr<pd>.</pd> Rizal kan Deciembre 30, 1896 kan mga Kastila sa paagi kan firing squad sa Bagumbayan, na ngonian inapod nang Luneta. 

        Mayong ginibong consultacion an mga legislador sa propuestong bill dawa ngani an samong national headquarter dai nag-aaram huli ta kun pinasabot kan lakdang na ini iyan mapadara nin comunicacion sa Knights of Rizal sa Naga, sabi pa ni Cajot. 

        Nagpahayag nin personal na pagcontra an Chapter Commander sa House Bill huli ta mahalaga an pagrumdom kan Martyrdom Anniversary envez kan ihubo sa birth anniversary. 

        Alagad huri na kun sinda magibo nin ano man na peticion nganing contrahon an HB 1289, segun pa sa lider kan Rizalista. 

        Maging si dating Consejal Simeon F. Adan, chairman kan Council of Elders kan sinambit na grupo nabigla kan ipaabot kan Bicol Mail an informacion sa pagkakalusot na sa third and final reading kan HB 1289. Kun iyan ma-aaprovar nang dagos mayo na kaming magiginibo, alagad salto an ocacion kun sa Junio 19 an Rizal Day huli ta bako ini petsa kan Martyrdom Anniversary. 

        Si Iloilo City Congressman Raul T. Gonzales Jr. iyo an nagpadreno kan bill asin ini na-aprovaran sa plenario mag-tutolong semana na an nakakaagi matapos an House Committee on Revission of Laws pig-recomendar na para sa enactment. 

        An National Historical Institute pigsuportaran an HB 1289. An Rizal Day kan sa Deciembre 30 sa cada taon nangyari base sa pinaluwas na decree na pig-isyu kan dipuntong Heneral Emilio Aguinaldo kan Deciembre 20, 1898. 

        Kabali pa sa katuyohan kan HB 1289 huli ta igwa na nin mga clase sa mga escuelahan pampublico asin privado na activo nang makaka-participar sa mg actividades kan Rizal Day. 

        An lakdang kan Camara-Baja ma-enmienda kan Executive Order 292, na bestado sa apod Administrative Code of l987 na nagpako kan Deciembre 30 bilang Rizal. 
<b>SP mapasar “Rent Control Ordinance” </b>
<i><b>Karibay kan nagsulnop na Rent Control Act ‘05</b></i>

An Sanggunian Panlungsod kan Ciudad nin Naga dai na mahalat kun ma-aaprovaran sa Camara-Baja an bill sa pagpalawig kan kan Rent Control Act of 2005 o R.A. 9341 envez mapasar nin ordenanza sa pag-regulate kan arkila sa residential units nganing ma-implementar na tulos oras na mapirmahan ni Alcalde Jess M. Robredo. 

        Si Consejal John G. Bongat nagsunad na kan saiyang propuestong ordenanza na aapodon na “Rent Control Ordinance” asin yaon na sa committee on laws and ordinance kan consejo local. 

        An isyu kun an ley mapapalawig nagkaka-igwa pa nin mainit na debate sa Camara-Baja mientras na igwang pabor asin contra sa extension kan ley kaya an LGU kan ciudad pigcoconsiderar magpanday na nin sadiring ordenanza huli ta pendiente pa an congressional act, sabi sa privilege speech kan consejal. 

        Huli kan pagpaso na kan rent control law kan Deciembre 31, 2008. an mga nag-aarkila kan mga residential unit sa enterong nacion an naghahadit na posibleng pahalion sinda kun an tarifa sa arkila magparalangkaw asin dai na kaya kan saindang sadit na sueldo cada bulan mientras na dai na controlado kan gobierno. 

        Sinabi pa kan consejal sa saiyang privilege speech sa regular session kan sanggunian kan Martes, nagtutubod siya na an local na gobierno kan Naga, sa pag-ehercer kan saindang regulatory powers sa irarum kan Section 458 kan PD 7160, na mas 

        bestado sa apod na The Local Government Code of l991, awtorisado sa lindong kan ley nganing ma-protehiran an mga ocupantes kan residential units o apartment asin kabali na digdi si mga nag-aarkila sa boarding houses, dormitories, bedspaces na pig-oopresir na pa-arkilahan kan kagsadiri, alagad dai na kabali sa ordenanza an cuarto sa hotel. 

        Sa ordenanza siring kan R.A. 9341 ipapasunod na an pagpa-awmento nin dai mababa sa diez por ciento cada taon sagcod na an unit pig-oocupar kan kaparejong nag-aarkila. Kun an residential unit naging vacante, an kagsadiri pueding magpako nin bagong arkila sa masunod na ocupantes. 

        An penalidad cantidad Phpl,000 an nakatalaan na iimponer sa arin man na persona, o kagsadiri kan residential unit na maprovaran na nagbalga kan ordenanza. 

        An committee on laws and ordinanace kan consejo an nakatalaan na magpako na kan committee hearing nganing dai na maabala pa an pagpasar kan ordenanza mientras na an mga maysadiri kan residential units puedi na sindang mag-imponer kun pera an ipapatong sa arkila mientras na dai na efectivo an Rent Control Law. 

        Ipinahayag na an propuestong ordenanza ni Bongat pigpapaboran kan mga miembros kan sanggunian. 

<i><b>ISYU SA ALABANG BOYS</b></i>
<b>Pagsulot kan red arm bands
binasura kan mga PP sa Luzon</b>

Nginisihan sana kan mga Provincial Prosecutors (PP) sa Luzon an pighahagad na suporta kan limang mga oficial kan Department of Justice na pinavacacion ni Presidente Gloria Macapagal-Arroyo na envuelto sa “Alabang Boys”. 

        Si Provincial Prosecutor Agapito Rosales kan Camarines Sur asin Vice President for Luzon kan National Prosecutors League of the Philippines (NPLP) nagsabi sa entrevista kan Bicol Mail na “dai pueding madara sa mga pagsulot kan red arm bands bilang senyal kan protesta” sa pagpa-vacacion kan mga oficial kan DOJ sa kasugoan ni PGMA asin pig-implementar na ni Justice Secretary Raul Gonzalez kan Enero 12. 

        Naghagad nin suporta an saindang pag-iriba sa Manila nagpara nin mga text message sa mga Provincial Prosecutors Office sige sana an ngisi, sabi pa ni Rosales. 

        Kabali sa pigsugo na mag-indefinite leave iyo sinda Justice Undersecretary Ricardo Blancaflor, Chief State Prosecutor Jovencito Zuño, Senior State Prosecutor Phillip Kimpo, State Prosecutor Misael Ladaga asin Investigating Prosecutor John Resado. 

        Sinabi pa kan bise presidente kan NPLP na digdi sa Camarines Sur dai man sinda nagsusuporta huli ta dai tubod kan protesta na madadara sa pagsulot kan red arm bands ngani sanang dangogon kan presidente. “Concerned iyan kan central office so far sa Camarines Sur mayong kaparejong caso”, sabi pa kan Provincial Prosecutor. 

        Nagtutubod siya tama sana an accion ni PGMA nganing dai ma-influencihan ta nagcoconducir nin investigacion an NBI asin Ombudsman, out of delicadeza dapat lang mag-leave muna sinda. 

        Dinagdag pa kaini, na maski sain na oficina kun igwang mga pagduda kaipuhan mag-vacacion nganing magkaigwa nin patas na investigacion huli ta an NBI sakop kan kan DOJ. 

        Huli kan isyu sa Alabang Boys, an Regional State Prosecutors sa Bicol nagtalaan nin meeting kan mga procujurador sa rehiyon cienco na gigibohon sa Enero 15, 2009 sa Ciudad nin Legaspi. Napag-araman na kabali sa posibleng orolayan sa agenda iyo an pighahagad na suporta kan limang mga oficial kan DOJ na pigpasa- irarum sa indefinite leave. 

        Sa Ciudad nin Naga, si City Prosecutor Romeo Tayo nagpahayag na dai sinda masuporta sa sinambit na protesta asin pueding mangyari sana kun igwang kasugoan an DOJ. 

        Naging ugat kan controvercia kan pavoran ni Zuño an resolucion na nagbabasura sa caso sa ilegal na droga contra sa “Alabang Boys” na sinda Richard Broden, Jorge Joseph asin Joseph Tecson. 

        An PDEA nag-aacusar na sinda nakarecibe nin report na cantidad 50 milliones pesos an karibay kan caso sagcod na dagos na binasura kan prosecutors an caso sa tulong mga jovenes na aki nin mga prominenteng persona. 
<i><b>SA RP-US BALIKATAN EXERCISE</b></i>
<b>Chiz, nag-aandam sa mga pang-aabuso kan soldados</b>
Pig-aaandam ni Senador Chiz Escudero, chairman kan Committee on Justice and Human Rights sa Senado an posibleng mga mangyaring pagbalga sa deretso humano kan mga soldados Americano sa kapuwa niya Bicolano sa pag-abot kan RP-US Balikatan exercise sa bulan nin Abril ngonian na taon. 

        Inalok kan Bicolanong Senador an siisay na victima nin pang-aabuso kan mga soldados Americano dapat isumbong sa saiya nganing ma-accionan tulos asin sa pagsuporta kan ibang sectores nganing matawan nin justicia an posibleng maging vitima. 

        Igwa siyang ginibong coordinacion sa Department of Foreign Affairs asin sa Embaja kan Estados Unidos de America nganing magtarabangan sa pagtomar accion sa ano man na gibohon na pagbalga sa deretso humano digdi sa Bicol asin ano paman na caso. 

        An mga militanteng grupo sa Bicol an na-aalarma kan pueding gibohon kan mga dayuhan na soldados mala ngani naglansar na sinda nin mga protesta contra sa Balikatan exercise. 

        An napupugolan na arecord kan Karapatan Bicol iyo an pigbabasehan kan mga militante na sa mga pighalian kan Balikatan exercise dakul an mga caso sa human rights violation, pang-aabuso sa Pinay asin iba pang caso na nagiging dahilan sana kan paglaog sa sarong lugar na an saindang trabajo para sa humanitarian mission. 

        Nagpatanid pa si Escudero na dapat ngani igalang kan mga soldados Americano an Bicolano huli ta sinda mga dayuhan, kaya ano man na reclamo dapat makaabot tulos sa saiyang oficina. 

        Kabali sa mga lugar kan Balikatan exercise iyo Ciudad nin Ligao, anom pang mga banwaan kan tercer distrito kan Albay, mga banwaan kan Juban asin Irosin sa Sorsogon, Uson asin Mobo kan Masbate. 

HUMANITARIAN MISSION “PAKULO SANA’ - NDF 

        “Pakulo sana an humanitarian mission” kan RP-US Balikatan exercises envez an saindang katuyohan iyo an pagsalamog na sa operacion militar siring kan pag-ensayo ninda asin paniniktik nganing magbali na sa paglansar nin mga combat operation contra sa rebeldeng NPA, sabi ni Greg Banares, oficial na parapahayag kan NDF Bicol. 

        Padagos na tinatakopan kan oficial kan AFP asin kan Office of Civil Defense an mayor na actividad kan Balikatan exercise na pinapaluwas an saindang trabajo iyo an “humanitarian mission” kabali an pagtabang sa mga implementacion kan proyekto sa infrastractura asin pagpatindog nin mga school building. 

        Sinabi kan NDF Bicol na inako mismo kan oficial kan US Navay na kabali sa saindang gigibohon sa Balikatan exercise sa Bicol sa maabot na bulan nin Abril iyo an field exercise kan mga soldados Americano kasabay kan soldados Pinoy. 

        Napag-araman pa na maconducir nin sea games o naval exercise an US Marines asin Navy Seals sa kadagatan asin babayon kan Brgy. Sawang, Dapdap, asin Panisihan sa banwaan kan Uson, Masbate. 

        Dai sinda tiwala sa patubod kan AFP mala ngani pigconfirmar na kan military intelligence groups na an mga critical na lugar kun sain nagkaka-igwa nin operacion an CPP\/NPA iyo an lalaogon kan soldados Americano. 

PHILIPPINE ARMY NAGPALIWANAG 

        Si Col. Ariel Bernardo, commanding officer kan 901st Infantry Division kan Philippine Army naglinaw na an 2009 Balikatan an intencion iyo an para sa humanitarian mission na kinaka-envoultohan kan medical service asin infrastructure development. 

        An saindang mission para sa kapobrehan mientras na an proyecto an mayor na makikinabang an masa sa mga barangay asin an paghanap nin katuninongan bakong guiera, sabi pa ni Bernardo. 

        Si US Navy Captain Kelly Schmader commander kan Civilian Military Operations nagconfirmar na sobra sa 400 na soldados Americano an maabot sa Bicol na kinababalihan nin mga engineers, doctors asin medical staff. 

        Sainda pang pigpapadatulan an saindang mission pigdara sa Bicol huli ta rinibong mga familias an na-afectaran kan dakulang calamidad kan taon 2006 na kun haen nawaran nin mga harong huli kan landslide asin tubig baha particularmente sa provincia kan Albay. 
<b>Refo projects kan DENR 
pignegaran kan 2ng LGU</b>

APESAR kan confirmacion ni CENRO Pio Bernal kan Department of Environment and Natural Resources (DENR) sa Ciudad nin Naga na igwa sindang reforestation project sa mga banwaan kan Calabanga asin Ocampo, Camarines Sur asin igwang ginibong coordinacion sa duwang LGU, alagad sa magkasuhay na entrevista kan Bicol Mail sa duwang alcalde kan sinambit na banwaan an parejong nagpahimotik na pinaisi sinda kan proyecto. 

        An proyecto kabali sa controvercial na P129 milliones na envuelto an nagkaperang mga oficials kan oficina rehiyonal kan DENR sa Bicol asin Camarines Sur. Ipinahayag sa BM kan ibang empleados na dakula an nangyayaring anomalia sa mga reforestation project maging kan mga nakaaging taon huli ta puedi sanang “ma-drawing” dai nag-aaram an publico. 

        Dai ma-monitor kan mga oficials local an implementacion kan proyecto kun totoo an refo projects mientras na dai ngani ninda aram kun igwa asin sain na mga barangay. 

        Sinabi ni Alcalde Evelyn Yu kan Calabanga na dai sinda nag-aaram kan pigsasabing reforestation project sa 100 hectarias sa Barangay Harubay asin naaraman sana kan apodan kan BM kasuodma asin inapodan si Bernal kan alcalde saka sana nagsabi na nagpapadagos pa an proyecto. “Mayong ginibong cortesia sa oficina”, sabi pa kan alcalde. 

        Segun pa sa alcalde an saindang aram iyo an non-government organization na activo sa pag-protehir kan kapalibotan asin saiya pa nganing pigtatabangan, alagad sa DENR dai sinda nag-aaram mayo nganing report an oficiales de barangay. 

        Sa Ocampo, kan makaolay kan BM sa telepono si Alcalde Nilo Sarte nagsabi na dai sinda nag-aaraman kun igwang pigsasabi an CENRO kan reforestation project. 

        Sinabi ni Bernal na maabot sa l00 hectaria sa Barangay Del Rosario asin pagtaraig pang brgy. an sakop kan sinambit na refo projects, alagad an jefe ejecutivo local nagsabi na mahiwas an proyecto kun igwa man dai sinda nag-aaram. 

        Nagbilog ngani an LGU kan Mt. Isarog Guardian nganing ma-protehiran an kakahoyan, dai man naheling an proyecto kan DENR. 

        Nakatalaan apodan an oficina kan DENR kan alcalde kan Ocampo nganing saindang ma-monitor kun igwa man asin igwa sindang sisimbagon. 

        Si Bernal naconduciran nin entrevista sa programang “Ipatama ta” kan DZGE kan nakaaging aldaw asin saiyang pigbuyagyag an mga reforestation project sa Calabanga, Ocampo asin Pili na an cantidad kan proyecto Pl2 milliones. An nagconfirmar sana na may proyecto iyo si Alcalde Alexis San Luis kan Pili, Camarines Sur sa Sitio Bongkaw kan Brgy. Cury nasa 75ng hectarias asin sa 75ng hectaria sa Brgy. Tinangis. 

        An sinambit na proyecto magpapadagos sa laog nin tulong taon, sabi pa kan jefe ejecutivo local. 

        Sa mga pahayag sa prensa ni PENDRO Francisco Milla Jr. na mayong nangyayaring anomalia sa implementacion kan proyecto sa lindong kan reforestration contracts kan Bicol River Basin Watershed Management Project huli ta an subasta bukas sa gabos na mga calificadong contractors. 

        An proyecto para sa apat na congressional districts kan Camarines Sur na minasakop kan l,651 hectaria, alagad an ibang mga oficial local an dai pinapa-aram kan DENR sa implementacion kan refo projects. 

<b>Suportaran an pagbasura kan 
EVAT sa lana-transport sector</b>

An sector nin transporte sa Camarines Sur an mapasar nin manifesto nganing suportaran an propuestong bill sa duwang Camara sa pagtulod na ibasura na an pig-iimponer kan administracion Arroyo na doce por cientong expanded value –added tax (EVAT) sa mga producto nin petrolio. 

        An Federation of Transport Operators/Drivers Association and Cooperative (FETRODACO) sa Camarines Sur sa pamamayo ni Rafael M. Duque kan maconduciran nin entrevista kan Bicol Mail nagsabi na maninigo sanang ibasura na an EVAT huli ta iyo man sana an nagpapalangkaw kan precio kan petrolio. 

        Bilang presidente kan FETRODACO, pamayo kan Piston Development Multi-Purpose and Transport Cooperative asin chairman kan BISCOFED sa Bicol mapa-apod siya nin miting sa miembros kan junta nganing magpasar nin manifesto asin pusog na suportaran an hiro ngonian kan nagkaperang legislador sa pagbasura na kan EVAT sa mga producto nin petrolio. 

        An ipapasar na resolucuion ipapadara tulos ninda sa Camara-Baja asin sa Senado na parejong may pendienting magkasuhay na propuestong bill sa paglubong na kan controvercial na EVAT. 

        An sinambit na federacion componido nin sobra sa 30ng manlaen-laen na organisacion nin transporte sa Camarines Sur asin piglalaoman na igwa pang masunod na grupo ninda sa Bicol sa pagpasar man nin kaparejong manifesto nganing ipadara sa Congreso. 

        Nagtutubod an lider kan sector nin transporte na masunod man an iba pang lider kan saindang sector hali sa manlaen-laen na rehiyon para matanyog na an administracion ni GMA sa pagbasura kan pasakit na EVAT. 

        Sa Camara-Baja an mga congresista na nagpapadreno kan house bill contra sa EVAT iyo sinda Florencion Noel kan an An Waray, Joel Villanueva kan Citizens Battle Against Corruption. Mujiv Hataman kan Anak Mindanao, Juan Edgardo Angara kan Aurora, asin Justin Marc Chipeco kan Laguna nagkasararo sinda na ma-enmiendahan an Expanded VAT Law particularmente an paghali kan EVAT sa mga producto nin petrolio asin corriente. 

        Katuyohan ninda huli ta nagsasapo nin pagtios an namamanuan sa padagos na paglangkaw kan lana apesar na makusog na ngani an peso sa dollar, alagad halangkaw pa giraray an precio kan sinambit na producto. 

        An bill iyo an counterpart sa Camara-Baja sa propuesto sa Senado ni Senador Mar Roxas. Alagad an pigtutulod kan senador an pagsuspendi nin anom na bulan kan EVAT sa producto nin petrolio mientras na pig-aadalan kun dapat ipadagos o kaipuhan nang baklason an ley. 

        Si Finance Secretary Margarito Teves nagpatanid na an ano man na suspension kan EVAT mawawaran nin l8 billiones pesos nin ingreso an gobierno na gagamiton para sa social services. 

        An reaacion kan lider kan sector nin transporte pigkukurakot man sana kan mga oficial kan gobierno an fondo mas marhay pang tunawon na makakatabang pa sa saindang sector asin namamanuan Filipino huli ta ciertong mahuros an precio kan lana. 

        Sa ginibong pag-aadal kan CONDOR, PISTON asin kan KMU kan taon 2006 maabot sa 69.83 por ciento an netong coleccion kan EVAT naghahali sa industria nin lana. 

        Dati tax exempted an lana, nangyayari an pagcolecta nin buis nganing makabayad an gobierno sa mga utang sa luwas kan nacion asin makahawas sa pagka-bangkaruti. 

<b>Manifesto vs EVAT ipapadara kan 
sector nin transporte sa Congreso</b>
Pinapusog na kan junta directiva kan Federation of Transport Operators/Drivers Association and Cooperative (FETRODACO) sa Camarines Sur an manifesto na nagsusuporta sa magkasuhay na bill sa Camara-Baja asin Camara-Alta sa pagbasura kan doce por cientong expanded value-added tax (EVAT) sa mga producto nin petrolio. 

        An FETRODACO, componido nin 32 na manlaen-laen na organisacion nin transporte sa Camarines Sur sa pamamayo ni Rafael M. Duque, nagpahayag sa Bicol Mail na sa ginibo nindang board meeting kan Sabado (Enero 5) sa Calabanga, Camarines Sur inaprovaran ninda an panindugan sa bilog na suporta sa propuestong bill sa Congreso na tunawon na an pagabat sa pagbuhay nindang EVAT na pigpapatong kan gobierno sa mga producto nin petrolio. 

        Nakatalaan ipadara sa Congreso an manifesto ngonian na semana nganing mag-accion na an mga legislador na an mga proponente kinababalihan ninda Senador Mar Roxas, Francis Escudero mientras na igwa man kaparejong house bill na pigtutulod kan nagkaperang partylist representantive sa Camara-Baja. 

        Si Dr<pd>.</pd> Domingo Yu, chairman kan Casureco II Consumers Movement (CCM) nagpahayag na “commendable” an accion na iyan kan sector nin transporte sa Camarines Sur na dapat an kaparejong sector sa manlaen-laen na rehiyon magpasar nin kaparejong manifesto nganing itambak sa Congreso asin mapiritan na ipasar na an pagbasura kan controvercial na EVAT. 

        An EVAT iyo an nagpapagabat sa pagbuhay kan dati nang pobreng namamanuan kaya dapat isacrificio na kan gobierno an dakulang ingreso, sabi kan mga nagtutulod sa pag-tunay kan sinambit na buis 

        Dinagdag pa ni Yu na inaangat kan CCM an sinambit na sector na mas magiging efectivo kun sinda malansar nin nationwide strike nganing matanyog na an gobierno na kaipuhan nang baklason an buis sa producto nin petrolio. 

        Nagtutubod an CCM na kun paagihon sa nationwide strike an protesta contra sa EVAT ini an accion na puedi sindang dangogon. An problema sa sainda dai ngani nagkakasararo sa paglansar nin juelga. 

        Sa hinaman na manifesto dai man kabali kun dai dangogon an pagbasura kan EVAT sinda malansar nin juelga. 

        Mientras tanto, sinabi pa ni Duque na disconte an saindang sector sa pag-aprovar kan Malacanang kan pag-gunting nin on por ciento sana sa tarifa sa petroleum imports, an makinabang sana kaini si pampasajerong jeepney asin bus na nag-gagamit nin crudo nalingawan na an sector nin trimobile. Huli kaini saindang pigsusuportaran na dakulang cantidad an mababawas sa precio kan producto nin petrolio kun an EVAT an isisikwal kan gobierno
<i><b>NGIPON KAN PAGCOR</b></i>

Bingo operation dai pueding ulangon
Dawa contrahon kan manlaen-laen na sectores sa Ciudad nin Naga an bingo operation, alagad huli kan magabat na provicion kan PAGCOR, na dai pueding isikwal kan LGU an arin man na grupo o individual na pigtawan ninda nin franquicia sa operacion kan legal na sugal arog kan bingo madidificilan an City Hall na dagos nang ibasura an ordenanza sa pagpadagos kan pa-bingohan sa E-mall. 

        Igwa nang decicion an Corte Suprema na dai tinutogot na an ley nacional pueding pugolon kan local na gobierno. Alagad arin man na pigtawan nin franquicia kan PAGCOR an saindang operacion kaipuhan i-regulate kan LGU antes tawan nin permiso, sabi ni Consejal Nelson Legasion. 

        Si Legasion, chairman kan committee on games and amusment kan Sanggunian Panlungsod, na naging abstain si saiyang voto kan aprovaran an ordenanza kan nagtalikod na taon nagtalaan nin public hearing sa Enero 18, 2008 na gigibohon sa City Hall Gymnasium asin kabali sa mga invitado iyo si maabot sa 500 na estudiantes kan Universidad de Sta. Isabel na nagsurat contra sa bingo operation, Parish Pastoral Council kan San Francisco Church, mga pamayo kan universidades kan Ateneo de Naga, UNC, Naga College Foundation, Naga City People’s Council asin iba pang sectores. 

        An consejal kan mag-abstain sa vorotohan kan ordenanza nagpaliwanag dapat may regulatory ordinance asin iba pang policia na iyo an pueding mangyari sa pag-debate liwat kaini sa SP. 

        An ordenanza na pinalusot kan nagtalikod na taon asin pinadrenohan ni dating Consejal Allen Reondaga, ex-officio member na minarepresentar kan SK, pig-veto ni Alcalde Jessie M. Robredo petsado Deciembre 6, 2007 asin binalik sa SP nganing magpa-apod giraray nin public hearing mientras na dai ini ginibo kan dating consejal envez sagcod sana sa commitee hearing. 

        An Caceres Amusement and Gaming Corporation, operator kan bingo operation igwa nang napupugolan na provisional authority gikan sa PAGCOR nagpoon na kuta kan saindang pakawat antes kan pasko, alagad pinapundo kan alcalde huli kan inaatubang na controvercia. 

        Ano man na resulta sa public hearing isusumiter kan comite sa en banc session kan SP. 

        Kabali sa naheheling kan consejal na dapat ipasunod kun aprovaran giraray kan SP iyo an pagpanday nin regulacion kun perang distancia kan lugar kan pa-bingohan sa simbahan, escuelahan, pagbawal sa mga menor de edad asin estudiantes particularmente kun oras nin pagclase. 

<b>PDEA linayasan mga personajes</b>

Maabot sa 85 por ciento kan personajes kan Philippine Drug Enforcement 
Agency (PDEA) sa Bicol an tinuwadan an agenciang ini envez nagbalik na bilang regular na miembros kan Philippine National Police mientras na an kadakli sa sainda bakong mga civil service eligible. 

        Alagad an mayor pang dahilan ta nagpaso na si limang taon na transition period kan Julio 2007 na kun haen pinapapili sinda kun mabalik sa PNP o matenir sa PDEA, sabi ni Chief Inspector Nelson Del Socorro, dating assistant regional director kan Bicol PDEA asin kabali na sa naghali nganing magbalik sa PNP mala ngani siya na ngonian an jefe kan Traffic Management Group (TMG) sa Camarines Sur. 

        Nawaran sindang interes na magpadagos sa PDEA huli ta atrasado an promotion asin dai pa natatawan nin marhay na puesto apesar na mga calificadong oficial. 

        Pigbuyagyag ni Del Socorro na an numero unong black mail sa sainda na dapat sinda mga civil service eligible asin dai pig-oondra an Napolcom eligible na kabali pa sa problema na magiging civilian employees an saindang categoria mala ngani an retirement ninda 65 anyos na compulsary, kun sa PNP sagcod sana sa edad na 56 anyos. 

        Nagkaka-igwa na nin efecto sa pagluya sa campania contra sa ilegal na droga an kawaran na nin personajes kan PDEA asin digdi sa Camarines Sur “zero” kun igwa man iyan mga asset na sana, sabi pa kan dating assistant RD kan Bicol PDEA. 

        Si Chief Inspector Joven Parcong, regional director kan sinambit na agencia sa Bicol an padagos na sa pagkalap nin mga miembros alagad napag-araman na mayong aplicante kun igwa man si mga asset na bakong mga civil service eligible. 

        An PDEA nasa irarum kan Office of the President dawa na ngani si mga miembros kaini hali sa PNP. 

        Huli sa kakulangan kan saindang personajes an nangyayari nagtatarabangan an PNP, PDEA asin NBI kun igwang operacion laban sa sindicato sa ilegal na droga. 

        An mga local na gobierno kabali sa saindang programa iyo an campania laban sa ilegal na droga asin an saindang katuwang sa ngonian iyo an PNP huli ta dai na malaoman an PDEA ta mayo na nin personajes. 

        Mientras tanto, dawa na ngani dakul na an nagralayas sa PDEA pinalawig pa nin anom na bulan an transition period. 

        Kabali sa dahilan kan Camp Crame na pabalikon na an miembros kan PDEA sa PNP nganing gamiton sinda sa campania laban sa insurgencia asin sa criminalidad. 

<i><b>SIMBAG SA KAHAGADAN KAN CITY HALL</b></i>

Naga PNP ginibo nang NCPO
<i>PNP Chief Director Gen<pd>.</pd>  Razon, mavisita sa Naga</i>
An Naga City PNP dai na sakop kan Camarines Sur PNP provincial office matapos aprovaran na kan National Police Commission (Napolcom) an resolucion kan City Hall na naghuhurot na i-upgrade na ini sa Naga City Police Office (NCPO), si P\/Sr<pd>.</pd> Supt<pd>.</pd> Edwin Jose Nemenzo iyo an pinaka-premirong pamayo na aapodon na City Director. 

        Sa pagsuhay na kan NCPO sa PNP Camarines Sur an ano man na directiva maghahali na sa Bicol PNP sa Camp Semion Ola sa Ciudad nin Legaspi. 

        An General Order DTL-O8-01 petsado Enero 18, 2008 na nagsasabi na “effective this date, Naga City Police Station is hereby upgraded as Naga City Police Office and categorized as “Type C” and placed under the direct Administrative and Operational Control of the Regional Director, Region V.” 

        An pag-isyu kan general order susog sa poder kan Chief, PNP sa irarum kan section 26 kan RA No. 6975, firmado ni P\/Chief Supt<pd>.</pd> Romeo T. Ricardo, CEO IV kan Camp Crame. 

        Si PNP Chief Director General Avelino Razon Jr. maabot sa Ciudad nin Naga para sa formal na ceremonia, alagad dai pa pigsabi ni Nemenzo kun anong petsa gigibohon an actividad. 

        Si Alcalde Jessie M. Robredo an nag-asegurar nin suporta sa bagong OIC City Director kan ini mag-courtesy call sa oficina kan alcalde kan Martes nganing mapapusog an liderato asin iba pang mga facilidades kan NCPO. 

        An Sanggunian Panlungsod asin Peace and Order Council kan City Hall nagpasar kan magkasuhay sa resolucion na pigsumiter ki Napolcom asin dai nahaloy igwa nang resulta pakatapos sana na mapahali na an controvercial na OIC COP P\/Supt Amor Macoy na dai reconosido kan ciudad huli ta dai nag-agi sa proceso an pag-designar kaini ni dating OIC RD Balligi Tira. 

        Si Nemenzo, na nag-asumir palang sa puesto kan Enero 29, 2008 nag-informar sa mga miembros kan policia kan Ciudad huli ta ini dakulang bagay mientras na kaipuhan dugangan an fondo sagcod na pueding maging nang 500 an miembros kan policia digdi. 

        Kan mag-atendir siya sa POC meeting kan Martes na hapon, ipinahayag kaini na kun dai na-aprovaran an convercion kan Naga PNP na maging NCPO dai siya matugot na madestino digdi huli ta an kaipuhan digdi may ranggo sana nin Police Supt<pd>.</pd> 

        An numerong 500 na destinong polis digdi kaipuhan pa muna mag-agi sa DBM nganing madugangan nin fondo. 

        Sa laog nin sarong taon dapat an presenting oficina kan policia kan Ciudad ibalyo na sa PNP provincial office kan Camarines Sur na namumugtak sa Concepcion Grande, Ciudad nin Naga huli ta an oficina kan provincial director dapat iluwas na sa Naga. 

        Kabali pa sa nakatalaan na iimplementar iyo na an mga Police Sub-Station sa mga centrong barangay kan ciudad asin si nasa upper barangay icoconvertir naman sa mga Police Station na madesignar na nin chief of police cada station. 

        Sa saiyang pakikipag-hampangan sa miembros kan policia hinagad kaini an cooperacion asin ano man na sugestion dapat directa sanang ipaabot sa saiya huli ta kun ini nadadapat kaipuhan na ipasunod. 

        Mientras tanto, saiyang pig-asegurar sa mga oficiales local na mayong magdadanay na operacion kan ilegal na sugal na jueteng asin kun naglalaog an mga correador sa area of responsability kan NCPDO dapat arestaron asin sangatan nin caso sa corte 

        An saiyang pigribayan na OIC COP an naka-destino ngonian sa Camp Semion Ola sa Ciudad nin Naga. 





<b>Duwang lider kan bonnet gang 
arestado kan PNP</b>
<i><b>Operacion abot na sa Daet, Cam. Norte</b></i>
DUWANG lider kan Velasco Bonnet Gang na suspechado sa mga serye nin robbery hold-up sa mga banwaan kan premir distrito kan Camarines Sur asin sa Daet, Camarines Norte an nasiod na kan pinagsarong fuersa kan PNP Libmanan asin San Fernando sa ginibong operacion sa Barangay Bikal, Libmanan, Camarines Sur. 

        Si P\/Sr<pd>.</pd> Inspector Joel Guerero, jefe de policia kan Municipal Police Station kan Libmanan, Camarines Sur naconduciran nin entrevista kan Bicol Mail asin an mga suspechado lider kan bonnet gang iyo sinda Ronald Ramos, taga Green Valley Concepcion Pequeña, Ciudad nin Naga asin si Romualdo Ulderico, Jr. kan Barangay Odicon, Pasacao, Camarines Sur. 

        Nagsayumang magtuga sa investigador na sinda kapot kan mga miembros kan militar asin Cafgu, alagad inako na componido an grupo nin 15ng mga miembros na an saindang operacion sa premir distrito kan Camarines Sur sagcod na nakaka-abot sa Daet, Camarines Norte. 

        Sa ginibong joint operation kan Deciembre 1, 2006 kan PNP Libmanan asin San Fernando, Camarines Sur sa Brgy. Bikal, Libmanan, si Ramos naarestar mientras na nagtatago sa residencia kan pigngaranan na familia Naval, alagad an duwa sa mga kaibahan kaini an nakadurolag. Nasamsam sa saiya iyo an sarong sumpak na badil na ginamit sa nagkapera nang robbery hold-up. 

        Sunod na aldaw an grupo na pinamamayohan ni Guerero liwat naglansar nin follow-up operation sa Barangay Tinangkihan, Libmanan asin naarestar si Ulderico na may bitbit nin granada. Nagtatago siya sa residencia kan chief tanod kan sinambit na barangay na kabali sa pig-iinvestigar kan policia. 

        Sinabi kan jefe de policia kan PNP Libmanan na sa investigacion an duwa nag-ako na sinda an lider kan Velasco bonnet gang na envuelto sa mga robbery hold-up sa premir distrito na may 15ng mga pag-iribang miembros. 

        Alagad sainda pa sanang pig-ako iyo an pagsalakat ninda kan huring semana kan Noviembre sa residencia kan familia Mayores sa San Fernando, Camarines Sur. 

        An jefe de policia kan PNP Libmanan nagsabi pa na an duwa parejong nagkumpisal na sinda envuelto sa nagkaperang mga casong robbery hold-up alagad nagsasayuma mag-tuga kun sairisay pa an mga victima. 

        Nag-aatubang na nin casong illegal possesion of firearm si Ramos asin illegal possesion of explosive si Ulderico. 

        An PNP San Fernando, nagsangat naman nin caso contra sa duwa nin robbery hold-up asin frustrated murder. 

        Matapos madakop an duwang lider kan bonnet gang, sinabi ninda na mapundo na an grupo sa mga pananalakat huli ta nadakop na sinda asin mala ngani sagcod sa ngonian mayo na nin kaparejong mga incidente sa premir distrito. 

        An PNP padagos paman sa investigacion kan mga robbery hold-up sa sinambit na distrito na envuelto an militar asin Cafgu mala ngani igwa nang nagkumpisal na nadakop kan Pamplona PNP na igwang miembros kan Philippine Army an kabali sa mga nagpapasakit sa premir distrito na kabali sa na-victima iyo an Indian national. 

        An Indian national na an negocio iyo an pagpa-utang kan inaapod na “5-6” an nag-atras na sa pagsangat nin caso sa corte huli ta natakot ta an saindang cacasohan militar. 
<b>Paghubo kan mga RO sa CSur, 
bako nang imposible</b>
<i><b>Mga RD nagpaisi na sa Camarines Sur</b></i>
PILI, Camarines Sur – Bako nang imposible an haloy nang kahurotan na ibalyo an mga regional office (RO) sa ciudad nin Naga asin maging sa iba pang lugar kan Camarines Sur, igwa nang mga regional director an nagpasabot na interesado na maghubo kan saindang oficina digdi sa Camarines Sur nganing makaibitar sa ano man na pag-alburoto kan Volcan Mayon siring kan nangyaring mudflow kan bagyong “Reming” na maabot sa on mil an mga binawian nin buhay kabali na si mga nagkakawarara. 

        Pigkonfirmar ni bise gobernador Salvio Fortuno sa Bicol Mail na nagkapera nang mga director kan manlaen-laen na agencia an nagpasabot sa saiya na interesado na magbalyo digdi sa Camarines Sur efecto kan nangyaring calamidad sa Albay. 

        Igwa nang propuestong resolucion si Fortuno sa Sanggunian Panlalawigan kan Camarines Sur nganing huroton ki Presidente Gloria Macapagal-Arroyo na accionan an kahagadan kan mga director, alagad dai pa man muna pig-mentionar an mga agencias de gobierno. 

        An propuestong resolucion nakasunad na sa Committee on Laws ni Vocal Angel Naval na matalaan nin committee hearing sa mga masunod na semana. 

        Naheheling kan bise gobernador an dakulang suporta sa resolucion mientras na si Gobernador L-Ray Villafuerte iyo an chairman kan Regional Development Council (RDC) sa Bicol asin dayupot pa ki Presidente Arroyo. 

        An propuestong resolucion ni Fortuno nagtugma man sa mga enot na pahayag ni House Appropriation Chairman Joey Salceda kan tercer distrito kan Albay na pabor siya na ibalyo an mga oficina regional sa Camarines Sur nganing makalikay sa destroso kun natuga an vulcan. 

        An pahayag ni Salceda ginibo sa press conference kan Marzo 19, 2006 matapos maging juespe de honor siya sa graduation ceremony sa colegio kan University of Nuva Caceres sa Ciudad nin Naga. 

        Afuera pa kaini, limang taon na an nakakaagi an Sanggunian Panlungsod kan Ciudad nin Naga nagpasar na nin resolucion na pigpadrenohan ni Consejal Esteban Abonal na dapat ibalyo na an mga oficina regional sa Naga asin Camarines Sur huli kan paghadit sa mga pagtuga kan Mayon sagcod na na-aafectaran an mga transaccion sa mga oficina regional. 

        Kan trangkilo an Volcan Mayon an Sanggunian Panlalawigan kan Albay nagpasar nin resolucion na kaipuhan ibalyo an mga oficina regional kan Department of Agriculture asin Bureau of Fisheries and Aquatic Resources (BFAR) sa Rawis, Ciudad nin Legaspi hali sa Pili, Cam. Sur huli ta yaon digdi an Government Regional Center (CRC) kan Bicol. 

        Saindang pigbasehan an Presidential Proclamation No. 1676 petsado Octubre 8, 1977 na pigdeclara ni dipuntong dictador Ferdinand E. Marcos na regional center kan Bicol an Ciudad nin Legaspi. 

        Nagbabarangaan na an LGU Camarines Sur, Ciudad nin Naga contra sa LGU kan Albay. Kan Enero 13, 2006 an City Hall kan Ciudad nin Naga nagpasar nin resolucion contra sa kahagadan kan Albay ki PGMA na ibalyo an mga oficina regional kan DA asin BFAR sa Rawis, Ciudad nin Legaspi. Pigsunodan man ini nin kaparejong resolucion kan Sanggunian Panlalawigan kan Camarines Sur kan Febrero 14, 2006. 

        Mientras tanto, naglaog naman an City Hall kan Ciudad nin Iriga, pig—oopresir na ni Alcalde Madel Alfelor-Gazmen sa mga oficina regional kan DTI asin DILG sa Ciudad nin Legaspi na maghubo na kan saindang oficina sa Iriga huli ta andam sinda na magtao nin libreng lote para sa papatindogan na edificio.







<b>GMA iyo an maresolver sa conflicto 
sa politica kan mag-amang villafuerte</b>
<i><b>Gaite, isasabat ki L-Ray</b></i>

AN pagtapsok na ni Presidente Gloria Macapagal-Arroyo sa dingkilan sa politica kan mag-amang Villafuerte sa Camarines Sur iyo an pueding magresolver kun bubugtakan kan KAMPI nin kalaban sa eleccion local si Gobernador L-Ray Villafuerte. 

        Si alcalde Mel Gaite kan Baao, Camarines Sur sa entrevista kan Bicol Mail kasuodmang aga sa paagi nin cellphone nagconfirmar na sa manifesto kan mga alcalde na miembros kan KAMPI siya na an pigtulod na candidatong gobernador contra ki Gob. Villafuerte (Lakas-CMD). 

        Ngonian na semana posibleng ipaapod na ni Presidente Arroyo an joven na gobernador nganing resolveran an padagos na pagbugtak niya nin mga candidatong alcalde contra sa mga candidatong alcalde kan KAMPI na an national chairman iyo an saiyang ama congresista Luis R. Villafuerte. 

        Kan hapoton kan BM si Gaite kun dai na magtugot si L-Ray sa ano man na areglo kun siya mapadagos sa pagcandidatong gobernador mayo pa siyang directang kasimbagan. 

        Sa tiripon kan mga alcalde na miembros kan KAMPI sa Manila kan Domingo (Enero 14) sinda Gaite asin alcalde Elmo Bombase kan Tigaon, Camarines Sur na iyo an pigpipilian na maging candidatong gobernador alagad sa kinahamanan kan manifesto si Gaite iyo an pigsuportaran na paglaban sa gobernador asin si Bombase sa cargong bise gobernador. 

        Enot nang nagka-igwa nin miting an mga alcalde na miembros kan KAMPI sa Regency Hotel sa Ciudad nin Naga kan nakaaging semana asin sinda Bombase asin Gaite iyo an pig-indorsar na pagpilian na candidatong gobernador na nagkaigwa nin final na orolay kan mga lideres kan politico sa Camarines Sur na ginibo kan Enero 14, 2007 sa Manila sa atubangan ninda Congresista Luis Villafuerte, DBM Secretary Rolando Andaya, Jr., congresista Nancing Alfelor asin presidential son Diosdado “Dato” Arroyo. 

        Sa sinambit na harampangan an alcalde kan Baao an pigkasurondoan na isabat na candidatong gobernador contra sa aki ni Congresista Villafuerte. Alagad dawa na ngani siya an pigsuportaran, sinabi kaini na “status” pa an kamugtakan kaya ngani habo pa siyang magconfirmar na dagos an saiyang candidatura. 

        An ibang mga alcalde na nakaolay kan BM na habo nang magpasambit kan saindang pangaran nagsabi na posibleng dagos na an banggaan sa politica kan mag-ama huli ta haros igwa na nin mga kanya-kanyang completong mga candidato sa mga banwaan na mayo nang plano mag-sibog kan saindang ambicion sa politica. 

        Nagdecicion an mga alcalde na magbugtak nin candidatong gobernador contra sa joven na Villafuerte huli ta dai nagsunod sa unity ticket na pigkasundoan ninda Cong. Villafuerte, Andaya asin Alfelor. 

<b>Saunar andam magtuwad sa NBI Bicol</b>
<i><b>Pagtanum pechay “joke only” </b></i>
SI NBI Director Carlos Saunar na controvercial sa ngonian huli kan isyu na prioridad niya an pagtanum nin mga pechay nagsabi sa Bicol Mail na preparado siyang maghali sa oficina ano man na oras kun iyo an kamawotan kan Sanggunian Panlalawigan kan Camarines Sur. 
 Reaccion ini ni Saunar sa mga pahayag ni Vocal Rex Oliva sa media na magpadreno nin resolucion nganing huroton ki NBI Director Nestor Mantarin an palayason siya digdi sa Bicol huli kan kawaran nin mga programa ngonian na taon sa sinambit na agencia asin sa pahayag sa prensa kan director rehiyonal na prioridad niya ngonian na taon 2007 iyo an pagpatanum nin mga pechay sa natad kan oficina rehiyonal kan NBI. 

        Si Saunar naging visita kan Sanggunian Panlalawigan kan Camarines Sur sa ginibong session regular kan Enero 16, pighagadan nin mga programa kabali an campania sa ilegal na droga envez an paliwanag na masunod sana sinda sa mga directiva kan saindang oficina central asin ano man na bagong policia. 

        Sa session kan Martes kan junta provincial dai paman nasumiter kan propuestong resolucion si Oliva envez sagcod sana sa mga pahayag sa media. 

        Kan Lunes (Enero 22) siya naging visita sa regular na session kan Sanggunian Panlungsod na pighahanapan nin mga programa kan City hall orog na an campania sa ilegal na droga. Envez an simbag kan NBI director na saiyang prioridad iyo an pagtanum nin mga pechay mala ngani igwa pa siyang darang pisog nin okra asin camates. 

        Na-insulto an Sanggunian kaya ngani sinabihan siya ni bise alcalde Gabriel H. Bordado, Jr. na tatabangan na matawan pa nin mga semilya sa garden gikan sa oficina kan city agriculturist. 

        Alagad an mga pahayag na iyan ni Saunar saiyang binawi huli ta segun sa saiya “joke only”. Pigconfirmar ni Bordado na binawi kan oficial kan NBI an mga pahayag na prioridad an pagtanum nin mga pechay envez kan pagtao nin atencion sa mga caso nin henious crime. 

        Kun vivisitahon an atubangan kan oficina regional kan NBI Bicol palibot nin garden kan pechay. Katuyohan kaini na magka-igwa nin food production an oficina mapapakinabangan pa, sabi pa ni Saunar. 

        Dai man na-ngangahulugan na mayong programa an NBI ngonian na taon huli ta dapat dai ibulgar sa publico an mga pigtatrabajo na makaka-afectar sa saindang investigacion kan mga caso. 

        May mga policia an oficina central kan NBI na iyo an saiyang iimplementar, sabi pa ni Saunar. 

        Si Bordado nagsabi na saindang tatawan nin panahon an NBI director huli ta tulong bulan pa sana na nagribay ki Atty<pd>.</pd> Ricardo Diaz mientras nagbukas man siya na andam na mag-cooperar sa City hall sagcod na ibiklad an mga plano sa executive session.


<i><b>SA DOH BICOL</b></i>
<b>14ng paciente pigdududahan sa A(H1N1) mga Balikbayan</b>
Ciudad nin Legaspi – An katorceng (14) pigdudahan na nakakamati kan Influenza A(HINI) virus sa Bicol anas mga balikbayan asin ini nakawarak na sa mga provincias kan Camarines Sur, Catanduanes, Sorsogon, Albay asin Camarines Norte afuera kan Masbate, alagad dai na pigmentionar kan DOH Bicol kun sain na mga municipalidad asin ciudad. Nagpoon an pagbilang kan numero na sus-pechado sa A(HINI) kan magkasurahay na nagpupuli digdi sa Bicol poon kan Mayo l asta kan Junio 30, sabi sa mga pahayag sa Bicol Mail ni Dr<pd>.</pd> Rose Rempello kan oficina rehiyonal kan DOH Bicol. 

        An iba gikan sa Estados Unidos de America, Australia, Japan, asin San Diego, California. 

        Sa katorceng paciente na nasa listahan kan inaapod na case under observation, walo an pigdeclara na kan DOH na negativo base sa resulta sa examinacion sa laboratorio kan Research Institute for Tropical Medicine (RITM) sa Manila, an apat yaon pa sa home quarantine asin si duwa na mga menor de edad pighahalat pa si resulta sa laboratory findings kan RITM. 

        Piglinaw kan DOH Bicol na sagcod sa ngonian mayo pang mga pigdudahan na paciente na positivo sa virus. 

        Sarong omboy na sampulong bulan iyo an pinaka-joven na paciente sa Bicol na pigdudahan sa virus, igwang 17 anyos asin an pinaka-gurang nag-eedad na nin 67 anyos. 

        Kun igwang nakaka-mating symptom sa laog kan inaapod na incubation period. an paciente pinapa-observaran tulos. 

        An DOH Bicol nagsabi na dawa na ngani naglalangkaw an numero kan mga suspechado sa virus alagad dai dapat ma-alarma an publico huli ta mayo pang positivong paciente. 

        An Bicol Medical Center sa Ciudad nin Naga asin Bicol Regional Training and Teaching Hospital sa Ciudad nin Legaspi iyo an pigdesignar kan agencia na dagosan kan mga pigdududahan na paciente antes idalagan sa RITM 

        An duwang hospital kan gobierno completo na nin mga personnel protection equipment para sa proteccion kan mga health workers sa direct contact sa infected patients. Confirmado kan DOH central office na padagos na paglangkaw an caso sa virus sa Filipinas kaya ngani an mga oficina rehiyonal pig-alerto ni Secretary Francisco Duque, III laban sa delicadong helang. 

        Si DOH Regional Director Nestor Santiago tulos nagbilog kan crisis management team kan bulan pa nin Mayo asin nagtatarabangan sinda kan Regional Disaster Coordinating Council sa pamamayo ni Director Raffy Alejandro. 
<b>PNP chief Versoza hagad
magdesignar nin CD sa NCPO</b>
<i><b>Pinatukaw na OIC CD kan Bicol
PNP dai reconosido kan City Hall</b></i>

An “overstaying” na jefe de policia kan Iriga City Police Station pighahagad na kan local na gobierno kan Ciudad nin Naga ki PNP Chief Director General Jesus Versoza na idestino sa Naga City Police Office (NCPO) bilang bagong City Director karibay ni P\/Sr<pd>.</pd> Supt<pd>.</pd> Edwin Nemenzo na pigdestino na sa Camp Crame. 

        An Bicol PNP sa pamamayo ni Chief Supt<pd>.</pd>Paterno Bangui pigdesignar si P\/Supt<pd>.</pd>  Reynaldo Periabas na magtukaw na OIC CD alagad sinayumahan na reconosiron ni Alcalde Jess Robredo huli ta dai nag-agi sa tamang proceso. 

        An Sangunian Panlungsod kan Ciudad nin Naga sa ginibong regular session kan Martes, Julio 7, 2009 nagpasar na nin resolucion sa kahagadan ni Alcalde Jess M. Robredo nganing magbugtak nang fullfledged na City Director asin pigngaranan si P\/Sr<pd>.</pd>  Supt<pd>.</pd>  Tomasito Clet na iyo na an gibohon na pamayo kan NCPO envez na magbugtak nin OIC. 

        Si Clet, “overstaying” na sa Ciudad nin Iriga huli ta padagos na pinupogulan ni Alcalde Madel Alfelor Gazmen, alagad naghahalat sanang orden an oficial kan PNP kun madedestino na siya sa NCPO. 

        An LGU Naga naglalaom na dadangogon an saindang kahagadan mientras na an policia kan ciudad saro nang District Command asin suhay na sa Camarines Sur PNP Provincial Office envez an nakakasakop sa sainda iyo an Bicol PNP sa Camp Semion Ola sa Ciudad nin Legaspi. 

        Sa kaparejong regular session kan consejo local saindang pighuhurot sa PNP Chief na an ano man na pagbugtak nin OIC CD dapat igwang consultacion sa jefe ejecutivo local, kaipuhan sindang informaran antes na mag-asumir sa puesto. 

        An LGU susog sa Local Government Code igwang poder na magpili kun siisay an dapat na patukawon na pamayo kan policia sa saindang lugar. 

        An oficiales local dai mareconosir kan arin man na pignombrahan na CD kan Bicol PNP kun dai nag-agi sa tamang proceso, sabi pa kan sanggunian. 


DUWA AN OIC CD 

        Sa ngonian duwa an OIC City Director kan NCPO asin sinda P\/Supt<pd>.</pd> Periabas na pig-designar kan Camp Semion Ola, alagad dai nag-agi sa consultacion sa City Hall, an ika-duwa iyo si P\/Chief Inspector Robert Bellen na deputy CD asin pigdesignar ni Nemenzo bilang OIC antes naghali pasiring sa Camp Semion. 

        Si Bellen iyo an reconosido kan City Hall, alagad an miembros kan NCPO huli ta mas halangkaw an ranggo ni Periabas iyo an saindang pigmimid-mid na OIC CD. 

        Si Periabas kan enot na mag-cortesia sa City Hall mayong nakakapotan na ano man na orden gikan sa Bicol PNP na siya na an OIC envez an saiyang paliwanag pigdestino na siya sa Naga. 

        Sa entrevista ki P03 Tobi Bongon, oficial na parapahayag kan NCPO saiyang piglinaw na igwa nang napupugolan na formal na orden si Periabas gikan sa Camp Semion Ola asin siya iyo an saindang reconosido bilang OIC CD. 

<b>DOH: paglakop kan trangkaso sa CSur bako pang epedemia</b>

<i>2ng afectadong escuelahan nagsuspendi na nin mga clase</i>
Ciudad nin Legaspi – An Department of Health (DOH) sa Bicol nagsayumang magconfirmar na saro nang outbreak an padagos na paglangkaw kan mga paciente na may trangkaso sa Ciudad nin Naga asin Camarines Sur dawa na ngani ginatos nang estudiantes asin residentes sa mga barangay an afectado na kan helang. 

        Halatong muna an resulta kan ginigibong investigacion kan Provincial Health Office asin Municipal Health Officer, sabi ni Dra<pd>.</pd> Rose Rempelio kan DOH Bicol sa ginibong entrevista sa paagi nin telepono kan Bicol Mail. 

        Sa Goa, Camarines Sur, pigpahayag sa BM ni Municipal Health Officer Dr<pd>.</pd> Diosdado Fuentebella na nagsakat na sa 91ng numero nin paciente na mga estudiante gikan sa dormitorio kan Philippine Science High School, nganing maibitaran na dakul pa an maulakitan nagdecicion an administrador kan escuelahan na suspendiron muna an clase. 

        Sampulo nang estudiantes an pigkoanan nin sample kan PHO Camarines Sur nganing darahon sa Research Institute for Tropical Medicine (RITM) asin maaraman kun an helang saro nang Influenza A(HINI) virus, sabi pa ni Fuentebella. 

        Afuera pa kaini, pig-examin na kun an helang huli sa dengue alagad sagcod sa ngonian dai pa madeterminar mientras na pighahalat an resulta sa laboratory findings. 

        Sa inicial na pagsiasat kan PHO, ipinahayag na an sintomas kan helang sarong ordinariong trangkaso na marikas na nag-ulakit sa laog kan dormitorio. 

        An pabara-bagong clima kan panahon iyo an posibleng causa kan helang, sabi pa kan oficial kan DOH Bicol. 

        Kadakli kan mga paciente pig-confined sa Bicol Medical Center asin sa iba pang privadong hospital sa Naga, si iba sa laog sana kan saindang harong asin nagpapaomay na. 

        Sa Naga Parochial School kan Ciudad nin Naga, pigconfirmar ni Principal Rosario Olalia na sangatos nang mga estudiante asin limang empleados an tinamaan kan helang alagad naglalangkaw pa an caso. Huli kaini sainda nang sinuspendi an clase poon ngonian na aldaw asin mabalik sa clase an mga estudiantes sa Lunes, Julio 20, 2009. Sa Ateneo de Naga Univeristy, nagkapera nang estudiantes an may kalintura sa sarong section kan College of Nursing asin nganing dai na maglakop an helang pigsuspendi na an clase. 

        Afuera kan mga paciente hali sa sinambit na escuelahan dai kabali sa numero si pig-confined sa mga privadong hospital sa Naga. 

         Si Alcalde Jess Robredo pigsugo na si City Health Officer Dr<pd>.</pd> Vito Borja na magsiasat kan marikas na paglakop kan helang sa ciudad. Piglinaw kan CHO na dawa na ngani halangkaw an caso sa kalintura mayo pang positivo sa HINI virus. 

        Ipinahayag kan DOH na sa tulong naging positivo sa Influenza A(HINI) virus sa Bicol an duwang paciente gikan sa Naga asin saro hali sa Sorsogon na anas na sindang naomayan. 

        An mga naging positivo sa virus hali sa 18ng paciente na pigdudahan na may mati kan HINI. 

        Mientras tanto, an Bicol Sanitarium sa Cabusao, Camarines Sur pig-ayon na kan DOH Bicol na gibohon na dagosan kan paciente na suspechado sa helang na HINI virus, Ini kun magkuno-kuno na an mga paciente sa Bicol Medical Center sa Ciudad nin Naga asin Bicol Regional Training and Teaching Hospital sa Ciudad nin Legaspi. 







<b>Pangapodan kan BACS sinikwal kan BFARPCIL</b>
<i><b>428ng competing group nagconfirmar maparticipar sa military parade</b></i>

Sinikwal sana kan Bicol Federation of Active & Reserve PMT Commandant & Instructors League, (BFARPCIL), Inc. an pag-encaminar kan Bikol Association of Catholic Schools (BACS) na voluntad na dai magparticipar sa military parade kun ini gigibohon sa laog kan siyam na aldaw na novenario ki Ina sa celebracion kan Peñafrancia fiesta. 

        Buronyog an organisacion kan PMT Commandant sa Bicol na pinamamayohan kan saindang Regional Chairman na si Eulogio Dennis Monte na nagpahayag kan saindang intencion sa pagpadagos sa pagparticipar sa Bicol Regions’ 2009 Military Parade Competition sa Septiembre 18, 2009. An petsa kan parada kabali sa pina-pusog na pigka-oroyonan ninda Arzobispo kan Caceres, Leonardo Z. Legaspi, OP, DD asin ni Alcalde Jess M. Robredo kan Ciudad nin Naga. 

        Sa ginibong miting kan organisacion kan Julio 17, 2009 sa Naga City Gym na pig-atendiran kan kadakul na mga PMT Commandant asin mga oficial nin cadete hali sa manlaen-laen na ciudades asin provincias kan Bicol sinda nagpahayag nin kaandaman sa participacion sa military parade. 

        Si Vicente Avila, Founding chairman kan BFARPCIL nagpaliwanag sa sinambit na miting kan katuyohan kan tradicional na military parade huli ta bako lang ini sa pag-diciplina kan mga estudiantes envez maging kaandaman kun malaog sa militar o sa PNP na dakulang bagay sa pagserve sa nacion. 

        Sagcod kasuodma sa lista kan committee on military parade kan Ciudad nin Naga 428ng competing group an nagconfirmar na maparticipar sa parada. 

        Si Fr<pd>.</pd> Joel Tabora, S.J., presidente kan BACS enot nagpaluwas nin press release kan Junio 19, 2009 na an mga catholic school nagkasurondo na dai magparticipar huli ta an military parade bakong anggay sa Fiesta nin Peñafrancia asin dai pa sinda uyon sa beauty pageant na gibohon sa laog kan siyam na aldaw na novenario. 

        Sa ika-duwa nindang press release petsado Junio 26, 2009 nag-aalok sa iba pang mga escuelahan na bakong miembros kan BACS na voluntad na dai mag-ayon sa parada kun ini gigibohon sa panahon kan novenario. 

        Ipinahayag ni Monte sa entrevista kan Bicol Mail na tawan man sinda nin linaw na marealisar an objeto kaini sa actividad huli ta may relacion sa karahayan asin diciplina kan mga jovenes. 

        An gabos na fiesta sa mga banwaan igwang parada na sarong dagdag na color sa kafiestahan. 

        Ini sarong devocion man mala ngani an parada inapod ninda na “This is a tribute to our lady of Penafrancia”, sabi pa ni Monte. 

        Nagpahayag nin reac-cion si Consejal Salvaldor del Castillo, miembro kan committee on military parade kan City Hall kan saiyang maheling na ginatos an nag-atendir sa miting na segun saiya “mayong efecto” si pangapodan kan BACS” asin siya ngani kan enot na personal na maghurot na palipoton an parada anggot si mga escuelahan ta iyo na sana ngani an paagi na maka-participar sa kafiestahan ni Ina, huli kaini dai na siya nagapadagos kan plano. 

        An pangapodan kan BACS ginikanan pa nin pagkakabaranga asin ini dapat lingawan na, sabi pa kan Consejal. 

        Si Consejal Jose Tuason, chairman kan committee on military parade nagsabi na an pagparticipar kan mga escuelahan iyan voluntad sana alagad sa resulta kan ginibong miting dakul an nagpahayag nin intencion na maparticipar. 

        DUWANG MIEMBROS KAN BACS NAG-AYON SA MILITARY PARADE 

        Dawa na ngani an BACS nanindugan contra sa military parade kun ini gigibohon sa laog kan panahon nin novenario, alagad duwang miembros kan asociacion an activong nagparticipar sa parada sa panahon kan novenario sa kafiestahan kan banwaan nin Goa asin Bula, Camarines Sur. 

        Sa record kan Committee on Military Parade kan LGU Goa an Saint Paul Academy activong nagparticipar sa parada kan Junio 23, 2009 na kun haen an aldaw na ini yaon sa laog kan novenario sa kafiestahan kan saindang patrona kan Goa. Kaparejo man sa Bula, Camarines Sur an St. Louise de Marilliac School of Pili CAT an nagparticipar sa parada kan Julio 21, 2009. 

        An ibang paratukdo na nakaolay kan BM asin nagsayuma nang magpasurat kan saindang pangaran nagsabi na tradicional na an military parade dawa sain na mga fiestahan, an saindang hapot sa BACS ano an pagkaka-iba sa Fiesta nin Peñafrancia na anas man sinda nasa Catolico Romano. 

        Ini dugang pang color sa kafiestahan kan patrona sa arin man na banwaan, sabi pa. 








<i><b>SA DOT BICOL</b></i>

Turismo nag-gantad dai 
afectado kan HINIBFARPCIL
Ciudad nin Legaspi – Nagsakat na sa 104 por ciento kun icocomparar kan nagtalikod na taon an tourist arrivals sa Bicol asin dai afectado kun nagka-igwa nin mga warak-warak na mga positivo sa influenza A(H1NI) virus sa mga ciudades asin provincias kan kabikolan. 

        Piglalaoman pa an rinibong devotos ni Nuestra Senora de Peñafrancia na mavisita sa Ciudad nin Naga sa maabot na Peñafrancia fiesta. 

        Orogan talaga an Bicol, sabi ni Director Maria “Nini” Ravanilla kan Department of Tourism (DOT) kan maconduciran nin entrevista kan Bicol Mail sa paagi nin telepono huli sa pagtarabangan kan mga local na gobierno asin iba pang agencia na nagiging katuwang ninda nganing padagos na maglangkaw an numero kan turista. 

        An Camarines Sur asin Ciudad nin Naga iyo an nangengenotan asin nagsunod an Albay. 

        Si Director Nestor Santiago kan DOH Bicol nagpahayag na 41ng paciente an positivo sa virus susog sa laboratory findings kan Research Institute for Tropical Medicine, sinda hali sa mga provincias kan Camarines Sur, Camarines Norte, Albay, Sorsogon, asin Catanduanes afuera kan Masbate. 

        An DOH igwang mga ginigibong campania sa paglikay sa virus, alagad si mga naging positivo sa virus anas nang naomayan. 

        Nagtutubod an director kan DOT na pig-etsafuera sana kan mga turista an mga bareta dapit sa pa HINI virus sa Bicol. 

        Sa report kan DOT Bicol poon kan bulan nin Enero asta Junio ngonian na taon an tourist arrivals nag-abot na sa 1,292,482 kun icocomparar sa kaparejong periodo kan taon 2008 igwa sanang 633,532. Kun sa gross receipt nagsakat na sa cantidad na Php732,848,560, sabi pa ni Ravanilla. 

        Sa mga dayuhan na turista nangengenotan sa listahan iyo an gikan sa mga naciones kan USA, ika-duwa an Israel, si grupo kan survivor naghaloy sa Caramoan, Camarines Sur, ika-tulo asin bagong record sa DOT iyo an Malaysia, ika-apat an United Kingdom asin ika-lima an Australia. 

        An homa na pagtuga kan Volcan Mayon sa Ciudad nin Legaspi, dai man ini nakapadulag nin turista envez padagos logod nag-aarabot hali pa sa ibang rehiyon maging sa ibang nacion na gustong makaheling kun bangui ta nagluluwas an mga baga gikan sa bonganga kan volcan. 

        Pigdeclara na alert level 2 kan Philippine Institute of Volcanology and Seismology (Phivolcs) asin namemeligrong isakat sa alert level 3, segun ki Ed Laguerta, resident volcanologist. 

        An Camarines Sur Watersports Complex (CWC) sa Pili, Camarines Sur favorito na nin mga dayuhan na turista gikan sa manlaen-laen na naciones asin ini an dakulang contribuente sa Bicol sa paglangkaw nin numero kan turista. 

<i><b>SA CASONG LIBELO NA PIGSANGAT NI DE OLFINDO</b></i>
<b>Contratista nasilotan 2 taon malaom sa karcel</b>
“At least kahit papano vindicated ako dito sa nangyaring ito na nagpapatotoo lang na ang mga sinabi sa aking ng taong ito ay puro lang paninira, kaya sinampaan ko siyang libel at napatunayan sa corte na siya ay nagsisinungaling kaya siya na found out na guilty”. Ini an mga comentario ni District Engr<pd>.</pd> Guilbert Olfindo kan Camarines Sur I Engineering District kan DPWH sa Baras, Canaman, Camarines Sur matapos saiyang marecibe an deci-cion kan corte na an acusadong contratistang si Regina Cyril Paraico, nasilotan na malaom sa karcel nin poon sa duwang taon, apat na bulan sagcod sa apat na taon asin pigsugo na magbayad nin P500,000 na danyos asin P80,000 para sa attorney’s fee. 

        Si Juez Zenaida R. Daguna kan RTC Branch 19 sa Manila iyo an nagpaluwas kan decicion na naprovaran na nagka-igwa nin motivo asin malicia sa pagsurat sagcod na pigcircular sa manlaen-laen na pamayo nin agencias de gobierno kabali sa pigpadarahan iyo si Presidente Gloria Macapagal-Arroyo. 

        Napag-araman ni Olfindo na an acusado posibleng magplantiar pa nin apelo kan decicion kan hababang corte sa Corte de Apelacion. 

        An casong ini si Olfindo iyo pa kaidto an District Engineer kan Camarines Sur II Engineering District digdi sa Camarines Sur kan taon 2001 asin saiyang pigpahayag sa entrevista kan Bicol Mail na ginamit kan acusado an media nganing ratakan siya kan mayong pruebang mga pigsasahot na anomalia sa saiyang dating oficina particularmente an pagmakis-makis kan subasta sa proyecto nganing paboran sana an saiyang paboritong contractor. 

        Naging ugat kan caso segun sa documento asin reclamo kan contratistang si Paraico kan dai siya soboot tugotan bilang qualified contractors nganing maka-participar sa subasta sa proyecto na may cantidad nin P71,157,644,000.00 huli ta may pig-paboran na contratista. 

        Alagad dai man ini na-provaran na si Olfindo an kaggibo mientras na bako man siyang miembro kan Bid and Awards Committee. 

        An lakdang kan acusado nagsumiter kan saiyang application for bidding kan Septiembre 18, 2001 sa oficina ni Antonio Molano, pamayo kan PBAC kan oficina central kan DPWH, alagad dai man inaprovaran. 

        Sinabi sa reclamo ni Olfindo na grabe si ginibong panraratak sa saiya na mga surat huli kan naglalaog nin mga malicious, fictitious, untrue, and fabricated imputation sa mga saltong ilegal na gibo sa pagfuncionar bilang oficial kan agencia na mayo man nin katutoanan asin an mga surat pigpadara ki Presidente GMA kan Octubre 5, 2001, kabali sa pigpadarahan nin panraraot na surat sinda Senador Joker Arroyo, Sec. Simeon Datumanong, sa Comission on Appointment sa Congreso, COA Regional Director, asin sa DPWH Regional Director, Legaspi City. 

        Huli kan mayong pruebang acusacion, segun ki Olfindo siya pigpa-investigaran ni DPWH Usec Sec. Edmundo Mir asin nalinigan man giraray an saiyang pangaran. 

        An efecto kaini, afectado si saiyang promotion sagcod na nahali sa saiyang dating destino asin nakabalik man giraray digdi sa Camarines Sur. 

        Si Abogado Jose Icaonapo iyo an private prosecutor mientras na sa acusado iyo si Abogado Maximo Banares. 
<i><b>SA SECTOR NIN TRANSPORTE</b></i>
<b>Juelga sa Julio 23,24</b>

Nag-aandam na nin mahiwas na transport strike sa Bicol na posibleng ilansar sa maabot na Julio 23 asin 24, 2008 nganing makisabayan sa pang-nacion na juelga bilang protesta sa padagos na paglangkaw kan producto nin petrolio cada semana. 

        Papangenotan kan Condor Bicol an juelga, alagad an sector nin transporte sa Ciudades kan Naga, Iriga asin sa Camarines Sur mayo pang confirmacion kun sinda masuporta sa gigibohon na protesta. 

        An mayor na isyu sa juelga iyo an kahurotan na ibasura na an l2 por cientong EVAT sa producto nin petrolio na iyo an nagpapasakit sa saindang sector mientras na cada semana padagos man an paglangkaw kan precio kan lana asin an pagtunaw na kan oil deregulation law. 

        Dai sinda uyon sa on peso sanang dugang na flete sa enot na apat na kilometros mientras na 18ng veces nang naglumpat an precio kan lana. 

        Sa ngonian an minimum na flete P8.00 sa jeepney asin ini magiging nang P8.50 mientras 25 centavos para sa masunod na kilometros 

        Ipinahayag ni Rafael M. Duque, lider kan sector nin transporte sa Naga asin Camarines Sur na dai man puedi sinda dictahan kan arin mga na grupo ngani sanang magparticipar sa juelga, mayo nin ano man na formal na comunicacion. 

        An pinaglalaban digdi para sa gabos, alagad an mahalaga paisihon lamang an natad kan Camarines Sur asin Ciudad nin Naga bakong sinabi ninda ma-juelga masunod na tulos, sabi pa ni Duque. 

        Si Duque, chairman kan Federation of Trimobile Operators Drivers Asssociation Cooperative (FETRODACO) kabali sa l6 na organisacion nin mga trimobile sa Naga na nagfirma na sa peticion sa Sanggunian Panlungsod na naghahagad nin dugang na dos pesos na flete sa pasajeros. 

        Sa entrevista man ki Jessie Aycardo, federation secretary kan Federation of Trimobile Operators and Drivers in Naga (FETRODINA) sinabi kaini sinda preparado man na magsimpatia, alagad sa pagparticipar dapat magka-igwa sinda nin consultacion mientras na igwa na sindang peticion sa pighahagad na dugang na flete sa trimobile. 

        Kun magtugot na an administracion ni GMA sa pagbasura kan EVAT maresulta nin P6.53 na rollback sa precio kan diesel asin P7.56 para sa gasolina. 

        An rollback na-ngangahulogan na dagdag na dagdag na ingreso sa mga chofer nin jeepney. 

        An report nagpapahayag na kan taon 2006 an gobierno nakatipon nin P49.2 billiones na coleccion sa EVAT asin P54 billiones kan taon 2007, kaya an transport sector tubod na dapat igilid na kan gobierno an pagpatong nin buis sa lana 

<b>Pagpa-arog ni VP de Castro sa 
pagkakan sira bakong efectivo</b>

<i>27 bangkay nasapod naman sa Ragay Gulf</i>
An local na gobierno kan Pasacao, Camarines Sur asin San Pascual, Masbate padagos na naghahanap nin paagi nganing maconvencir an mga consumedores na magkakan na nin sirang dagat nganing dai ma-afectaran an hanap buhay kan ginatos na parasira sa Ragay Gulf sagcod na ginamit si Bise Presidente Noli de Castro na maglasay nin sira sa presencia kan mga oficiales local, PNP, asin Philippine Army, alagad dai man efectivo mala ngani sagcod sa ngonian maluya pa an vienta huli kan <i>fish scare</i>. 

        Si de Castro, liwat nagvisita sa Pasacao asin San Pascual, nganing siya an magpaheling na mayo nang peligro sa salud an pagkakan kan sirang dagat, alagad dai man nahelingan nin efecto kan mga parasira huli apesar na barato na an precio kan saindang pagpabakal kan mga sira gikan sa Ragay Gulf mayo pang parabakal. 

        Maging an iba pang parasira sa mga banwaan kan Camarines Sur asin Masbate na sakop kan Ragay Gulf an nagkakagurotom na an saindang familia. 

        Dai palang nahahaloy si Director Nestor Santiago kan DOH, Director Dennis del Socorro kan BFAR nagpaheling naman sa publico kan saindang pagkakan nin inasal na sirang dagat, alagad dai pa giraray nabebensir an consumedores. 

        Nagbaba nin 60 sagcod sa 70 por ciento an precio kan mga sirang dagat, kulang pa giraray an parabakal sa mga mercado. Huli kaini, kadakli sa sainda dai na muna naglalawog sa dagat ta masasayan sana an saindang mga dakop na sira. 

        Mas lalong nagdiklom an paglaom an mga pobreng parasira sa Ragay Gulf kan may masapod naman na 13ng bangkay sa San Pascual, Masbate kan Martes asin 11 sa Camarines Sur asin tulo sa Sorsogon. An dai na mabistong mga bangkay pigkarga na sa M/V Cebu Princess kan Sulpicio Lines. 

        An mga nasasapod na mga bangkay sa Bicol gikan sa naglobog na barko kan Sulipicio Lines sa Romblon na may sobra sa 800 na pasajeros. 

        Si de Castro kan magvisita sa Masbate asin Camarines Sur nagdistrubuir nin tsikie sa 72 na parasira asin tig-a 5,000 pesos ini kulang na marhay kaya si ibang parasira an naghinanakit logod sa gobierno huli ta pigpili sana si mga benificario. 

        Saiyang pigpaliwanag sa publico na libredo sa ano man na contaminacion an pagnamit kan sira na gikan sa Ragay Gulf. 

        Si Alcalde Asuncion Villamante Arceno kan LGU Pasacao piglutohan nin masisiram na sira si de Castro arog kan maya-maya, bangkulis asin pusit na naging testigos sa paglasay sinda Undersecretary Celia Yanco kan DSWD, Major General Jeffrey Sudosta kan 9th Infantry Division kan Philippine Army asin Bicol PNP Chief Paterno Bangui.

<b>Bicol PNP tagulnod sa paglaban ni PD Llorca vs jueteng sa CSur</b>

 Si Llorca nagpaluwas nin directiva kan Junio 27, 2008 sa nagkaperang mga oficial kan PNP Provincial Office asin Chief of Police na binabalyong destino huli ta dai nag-cocooperar sa campania niya contra sa operacion kan sugal na Naging tagulnod na an Bicol PNP sa campania ni Camarines Sur PNP Provincial Director P\/Sr<pd>.</pd> Supt<pd>.</pd> Rodolfo Llorca contra sa centralisadong operacion kan ilegal na sugal na jueteng kan mag-orden si Bicol PNP Chief Paterno Bangui sa provincial director na ibalik si mga oficial kan PNP sa Camarines Sur sa dati nindang destino na bestadong dai nag-susuporta sa campania laban sa sinambit na sugal. 

        Si Llorca nagpaluwas nin directiva kan Junio 27, 2008 sa nagkaperang mga oficial kan PNP Provincial Office asin Chief of Police na binabalyong destino huli ta dai nag-cocooperar sa campania niya contra sa operacion kan sugal na jueteng. 

        Kabali sa pinabawi ni Bangui an orden asin balik sa dating destino iyo sinda P\/Supt<pd>.</pd> Benedicto Pintor, bilang deputy PD na pig-apon kuta sa Iriga City PNP; P\/Inspector Aarin Oliquiano, bilang jefe jan 504th mobile group na pig-destino kuta sa Garchitorena PNP; P\/Supt<pd>.</pd> Perfecto de Lima, bilang chief operation officer na pig-destino bilang deputy PD kan PNP Cam. Sur; mga Chief of Police na sinda P\/Chief Insp. Eddie Santiago kan Libmanan PNP, na pig-destino kuta sa Lupi PNP; P\/Insp. Marianito Almendral kan Pamplona PNP, P\/Insp. Danilo Quidit kan Lupi PNP, na pigdestino kuta sa Libmanan PNP; P\/Sr<pd>.</pd> Insp. Ricardo Cargullo balik bilang Sangay PNP, hali sa Garchitorena PNP; asin P\/Chief Insp. Elmer Mora, balik na sa Garchitorena PNP, hali sa 504TH mobile group. 

        Si RD Bangui an personal na nagvisita sa oficina ni Llorca nganing sugoon sana na ibalik na sa dating mga destino an saiyang mga pig-relieved sa puesto. 

         Mayong maginibo an provincial director sunodon na sana an directiva kan halangkaw na oficial kan Bicol PNP ini sa tahaw kan orden man sa saiya ni Gobernador L-Ray Villafuerte na dapat mapuho na an ilegal na sugal na jueteng sa provincial. 

        Kan dai pa na-iimplementar an orden kan RD nagka-igwa nin controvercia sa Libmanan PNP huli ta duwa na an jefe de policia sa mga kanya kanyang directivea kan duwang mga ofical kan PNP. 

        Si Llorca, enot nang nagpahayag sa media na nagkaperang mga oficial kan PNP sa Camarines Sur an dapat niyang ibalyong destino huli ta salongat sa saiyang campania contra sa ilegal na sugal mientras na dai man nagpapaheling nin cooperacion. 

        Igwa pang pagduda na iyo man sana an nag-jujudas sa planong operacion nganing matagalpo an pagsakyada sa gugoan kan sugal. 

        Mientras tanto, si P\/Inspector Romulo Pabiano, jefe kan PCR kan Provincial Office kan PNP Camarines Sur naglinaw na an katuyohan ni RD sa pag-“nullify’ kan accion ni Llorca sa sinambit na mga oficial para sa karahayan kan comandancia sa provincia, alagad nagpahimotik na ini huli kan controvercia sa dai napapauntok na sugal na jueteng. 

        Dai na pigsimbag kun an iriwal sa jueteng iyo an motivo sa orden kan oficial kan Bicol PNP. 

        Huli kan paki-aram kan Bicol PNP sa pagbabalasa nin mga oficial kan policia an iba disganado sa liderato ni Bangui apesar na ini yaon na sa trabao kan provincial director.

<b>11 gadan sa salpokan kan 2ng bus</b>
Pamplona, Camarines Sur – Onseng mga pasajero sa duwang nagsalpokan na pampasajerong bus an binawian nin buhay, walo digdi an tulos nagadan sa lugar kan accidente asin tulo sa Bicol Medical Center mientras na 25ng mga iredo an padagos pang naka-confined sa hospital. 

        An incidente nangyari mga alas 3:00 nin aga kan Martes sa Maharlika Highway sakop kan barangay San Ramon, Pamplona asin an nagsalpokan na bus iyo an executive carrier bus (PWD-356) na haling Manila pasiring sa Ciudad nin Sorsogon asin an silver star bus (TYK-273) haling Tacloban pasiring sa Cubao. 

        Si Inspector Marianito Almendral, jefe de policia kan Municipal Police Station kan Pamplona, nagsabi na sa saindang investigacion nangyari an incidente kan makoa kan Silver Star an linea kan Executive Carrier mientras na marikas an dalagan kan duwang bus kaya dakul an binawian nin buhay asin mga iredo. 

        Pig-osipon kan policia na si ibang mga cellphone kan victima an pig-arapodan kan mahal sa buhay kaya ngani naaraman tulos an trajedia. 

        Pigbisto kan policia an mga victima na tulos binawian nin buhay durante kan banggaan iyo sinda Eric Alcantara y Majello, chofer kan silver star bus na taga Tayabas, Quezon, an mga pasajeros kan bus na ini na sinda Jenny Cartes kan Guadalupe Nuevo, Makati City na bago palang maka-pasar sa nursing board examination, P02 Ricardo Pasaan, Silang, Cavite, Dominador Carion kan Antipolo City asin Godofredo Garcia, mayong address. 

        An mga pasajeros kan executive carrier bus na binawian nin buhay sinda; Jeorge Evangelio taga Daraga, Albay, Wilson Detadil kan Mabini, Oriental Mindoro asin pigbisto sana sa ngaran na “Bing’, sarong babae. 

        An chofer kan executive carrier bus, iredo si Melvin Bayobo asin saiyang kaibahan na pigbisto sana sa pangaran na Penilla. Si mga binawian nin buhay sa Bicol Medical Center (BMC), pigbistong sinda; Eduardo Tolentino kan Oas, Albay, Danilo Edloy kan Abugay Leyte asin Dennis Salcedo, mayong address. 

        Sinabi ni Almendral na si 25ng mga iredong pasajeros an padagos pang naka-confined sa BMC sa Ciudad nin Naga asin posibleng igwa pang iba na pigdalagan sa privadong hospital. 

        An mga nabistong iredo na yaon pa sa hospital kinababalihan Merian Bartola, Emily Salvador, Michael Salvador, Joel Mallorca, Marilyn Tolentino, Mark Ante, Elvin Bapat, Gloria Antipado, Norcena Mejador, Art Tiocson, Josephine Cedo, Jessie Barnapol, Elizabeth Evangelio, Cristina Ramos, Juanito Metilla, Rolando Llansada, Teofilo Llatera, Elenita Ramos, Rodelyn Fernandez, pigbisto sana sa apeliadong Vivencio, asin duwa pa na sinda Arsensio asin Elvira, kadakli sa sainda mga residentes kan Leyte,Calbayog, Tacloban asin Metro Manila. 

        Sa record kan manifesto kan executive carrier 29 an saindang pasajeros, alagad an silver star mayong documento. 

        An mga bangkay nakatiripon sa Funeraria Imperial sa Hernandez Avenue, Ciudad nin Naga. Piglalangkag na kan mga paciente asin familia kan victima an manijamiento kan duwang bus company nganing tabangan an mga victima.. 
<i><b>RESOLUCION KAN OMBUDSMAN</b></i>
<b>Ex-Mayor kan Bombon, 
CS nasilotan 10 taon sa preso</b>
AN dating alcalde kan Bombon, Camarines Sur na nagcontrata nin proyecto sa municipio mientras na yaon sa puesto an nasilotan kan Ombudsman na malaom sa carcel poon sa 6 asta 10ng taon huli sa pagbalga kan Anti Graft Law asin provicion kan Local Government Code. 

        Envuelto sana an cantidad na 75 mil pesos sa duwang contrata na cantidad Php 69,000 asin ika-duwang proyecto Php 6,000 para sa repair and maintenance kan Municipal Hall kan LGU Bombon. 

        Si Consejal Marcelo O. Real iyo an nagsangat kan caso sa Ombudsman kan taon 1997 na nasa premiro pa sanang termino si Asido asin parejo sindang nasa partido kan Laban ng Democtraticong Pilipino (LDP). 

        Nagluwas sana an decicion kan nagtalikod na semana asin sa informacion sa text message ni Special Prosecutor Diosdado Calongui ki Real mientras na dai niya pa narerecibe an copia kan resolucion kan Ombudsman. Si Calongui iyo an nagkapot kan sinambit na caso, sabi pa kan consejal. 

        Sa entrevista kan Bicol Mail ki Real sinabi kaini na envuelto pa an esposa kan dating alcalde na si Mrs<pd>.</pd> Corazon Zamora Asido huli ta sindang mag-agom iyo an nagcontrata dawa na ngani si Asido incumbent pa kaidto bilang jefe ejecutivo local. 

        Sadit sana an cantidad sa caso, alagad an ley mayong pinipiling cantidad sa caso sa Anti Graft. 

        Sa lado kan dating alcalde pigpahayag sa media na nag-aandam na nin motion for reconsideration an saiyang Abogado mientras na pigtawan sinda nin plaso asta sa Julio 15, 2007. 

        An caso segun sa consejal nabuyagyag na an Bombon Hardware sadiri kan familia Asido na iyo pa an supplier kan mga materiales sa repair and maintenance kan municipio. 

        Alagad an defensa kan dating alcalde iyan saiya nang naipabakal sa tugang na nagpadalagan kan negocio. Iyan saiyang alegacion na dai man napatubod an jusgado, sabi pa kan Consejal. 

        Sinabi pa ni Real na an caso an kalaban kan dating alcalde iyo an gobierno huli ta mayo man siyang personal na kaanggotan saiyang piglaban an tama sagcod na naprovaran sa corte. 
<b>Shabu lab sa Bicol sinakyada kan PNP</b>
GARCHITORENA, Camarines Sur - Sarong grupo nin Taiwanese national kasabuat an dai pa pig-ngaranan na Filipino iyo an nasa likod kan shabu laboratory sa Bicol sa barangay Binagasbasan kan banwaan na ini na sinakyada kan pinagsarong fuersa kan 504th Mobile Group, Regional Mobile Group asin kan intelligence division kan Bicol PNP sa ginibong operacion kan Julio 7, 2007. 
   An shabu laboratory iyo an pigtutubodan nasa likod kan ilegal na droga sa Camarines Sur asin iba pang provincia kan Bicol alagad an PNP sa ginibong pagsakyada mayo nang inabotan na mga suspechado huli ta pig-abandonaran na an lugar mala ngani nahukay na sana sa irarum kan mga baybay an mga selyadong mga manlaen-laen na chemicals na ginagamit sa pag-producir nin shabu. 

        An district office kan Bureau of Immigration and Deportation (BID) sa Ciudad nin Naga sa pamamayo ni Abogado Jose Tria, pigpahayag na apat sanang mga pangaran nin Taiwanese national an nakaregistro sa saindang oficina kaya posibleng mga ilegal na dayuhan an mga suspechado sa sindicato sa droga. 

        Si P\/Chief Inspector Alex S. Federico jefe kan 504th Mobile Group kan PNP Camarines Sur nagpahayag sa entrevista kan Bicol Mail an informante ninda iyo an nagtaong report kan nasa likod kan operacion kan drug laboratory na nagpoon kan mga bulan nin Septiembre 2006. 

        Kaibahan sa ginibong pagsakyada iyo si P\/Supt<pd>.</pd> Heriberto O. Olitoquit kan PRMG, an grupo kan intelligence section kan Camarines Sur PNP Provincial Office, alagad mayong polis na hali sa Municipal Police Station kan Garchitorena. 

        Si chief Inspector Elmer Mora, jefe de policia kan Garchitorena, naglinaw na igwa man nin ginibong coordinacion an raiding team sa saiyang oficina sa paagi nin text messages. 

        Si Mora, nag-asumir sana sa police station kan Octubre 2006. 

        An mga nadiscobre asin mga nakasaray na pig-abandonaran na nakatalbong sa baygay iyo an mga minasunod: 1 1/2 na bag kan ephedrine na may timbang nin 35 gramos, 6 na bags kan sodium hydroxide na pig-kakarkulong 150 gramos, 30ng bags kan iodine asin red phosporous asin 16 na containers kan hydrochloric acid na nasa 320ng litros. Ini gabos mga ingrediente sa pag-gibo nin methamphetamine hydrochloride na mas bestado sa shabu. 

        Kabali pa sa nasamsam iyo an mga gibohan nin paraphernelia sa shabu, compressor, mga botelya, plastic bags asin iba pa. 

        Sa investigacion sinabi ni Federio an drug laboratory gikan sa Catanduanes nagbalyo sa Garchitorena kan bulan nin Marzo 2006 asin naging operational kan Septiembre 2006. 

        An testigos kan awtoridad nag-estoria na kan Marzo 2006 an dai mabistong apat na Taiwanese national na may kaibahan na Bicolano an pamidmid sinda mabugtak nin poultry sa barangay asin industria nin houseware product. 

        Kan nakaaging duwang supertyphoon Melinyo asin Reming nagaba an edificio kan shabu laboratory kaya pigtutubodan pig-taralbong an mga chemical sa droga. 

        Sa investigacion an lote an may kagsadiri si Ruben Juet na binawian na nin buhay. 

        Si P\/Sr<pd>.</pd> Supt<pd>.</pd> Romeo Tambungui, acting Provincial Director kan PNP sa Camarines Sur nagsabi na sainda pang pigpapadagos an investigacion kun panong nakalaog an sinambit na sindicato sa Camarines Sur. 

        Si alcalde Boy Demetrio, bagong jefe ejecutivo local kan Garchitorena an nabigla man kan sinambit na shabu laboratory mientras na an sindicato sa ilegal na droga nakalaog sa banwaan kan panahon kan nag-talikod na administracion kan LGU. 

        Enot nang nagluluwas an mga report na igwang shabu laboratory sa sinambit na banwaan, alagad dai man tulos naka-accion an PNP Camarines Sur maging an Police Station.
<i><b>Sa harabohan aluminum wire kan TRANSCO</b></i>
<b>Pigsahot sa NPA, polis an kasabuat</b>
<i><b>Polis, kagsadiri kan junkshop sinangatan caso</b></i>
Kun an militar an hahapoton an pigtutukdong responsable sa harabonan kan aluminum conductor wire kan National Transmission Corporation iyo an rebeldeng NPA alagad kun sa investigacion sa nadakop na suspechado saindang pigbulgar na kasabuat ninda iyo an PNP. 

        An Municipal Police Station kan Buhi, Camarines Sur na-arestar an sarong parahabon na pigbistong si Pedro Rabacal Jr. 27 anyos sa brgy. Lourdes na yaon sa saiyang posession an may 927ng kilong aluminum wire sagcod na saiyang pigtuga an sarong polis na PO2 Gaudencio Murcia kan Iriga Police Station na iyo an nagtataong proteccion sa pag-transportar kan mga hinabunan na propriedad kan Transco. Cantidad P10,000 an suhol sa police cada transportar kaini. 

        Nadakop kan Julio 14, 2007 sagcod na pigtuga na saiyang pigpabakal sa junk shop sa brgy. Cararayan, Ciudad nin Naga na sadiri kan pigngaranan na Edwin Dacal. 

        An alegacion kan pigsabit ni Rabacal an caso na sinda Murcia asin Dacal anas nagpapahimotik huli ta dai ngani ninda bestado an suspechado asin andam nindang atubangon an ano man na caso. 

        Si Rabacal, Murcia asin Dacal, kabali an tolo pang John Does sinangatan na nin caso criminal sa corte kan TransCo sa pagbalga kan Republic Act No. 7832 o an mapadapit sa Anti Pilferage Act. 

        Sa Iriga City Police Station, si P\/Supt<pd>.</pd> Tomasito Clet nagsabi na maatubang nin caso administrativo an polis na kasabuat sa harabonan kan aluminum wire dawa na ngani pusog an pahimotik kan acusado. 

        Sa ginibong joint coordination meeting kan AFP\/PNP\/Media sa oficina kan TransCo sa brgy. del Rosario, Ciudad nin Naga an Philippine Army pig-aacusaran na responsable sa harabonan nin aluminum conductor wire sa Buhi pasiring Tiwi, Albay iyo an NPA. Si Lt. Col. Guinay kan 65th Infantry Battalion na may base sa Albay iyo an nagpahayag kaini sa atubangan ni TransCo Vice President Guillermo Redoblando sa presencia kan iba pang oficial kan PA, PNP asin media. 

        Alagad mayo man pigsabi kun igwa na sindang nadakop na NPA na parahabon kan propriedad kan TransCo. 

        Ngonian igwa nang nadakop an pigtutukdo na kasabuat iyo an PNP. Si Redoblando dai tiwala na awtoridad an kabali sa suspechado asin sa ngonian igwa nang polis an pigtuga kan naarestar na parahabon. 

        Sa Tiwi, Albay igwang nang nadakop an PNP na envuelto sa harabonan kan aluminum conductor wire alagad bako man mga miembros kan rebeldeng NPA. 

        Si OIC Regional Director Balligi Tira kan Bicol PNP nagsabi na kaipuhan ibali sa investigacion si dating empleados kan TransCo na igwang pakasabot sa pagsakat sa tore na dai ma-cocoriente sa live wire. An TransCo dai man tubod na may envueltong line-man ninda sa harabonan. 

        An harabonan kan mga “pansit” kan TransCo iyo ngonian an pigbabasol sa mga nangyayaring brownout. 
<b>Paglubo kan nagpalista 
sa Comelec iinvestigaran</b>
<i><b>Mga aplicacion maagi sa ERB</b></i>
AN Commission on Election (Comelec) nasurprisa kan mahibog na mga calificadong votantes sa b’gay asin SK election huli ta naglangkaw nin sagcod sa 13 por ciento si nagpalista na kabaliktaran kan piglalaoman na maabot sana 3 asta 5 por ciento apesar anom na bulan palang an nakaka-agi kan huring registracion. 
Si Alex Marpuri, oficial na parapahayag kan Comelec Provincial Office sa Camarines Sur nagsabi sa Bicol Mail na bako gabos na mga nagpa-registro an ciertong calificado na mag-voto huli ta nakatalaan na sernihon an lista kan mga pangaran. An gabos na mga aplicacion maagi sa Election Registration Board (ERB) na iyo an marikisa kun siisay an dapat aprovaran asin digdi pa madidiscobre kun may envueltong mga double registrant. 

        Naglaba an nagpalista ta posibleng si dating registrado sa ciudad o arin man na banwaan huli ta napapalaban an saindang partidario sa eleccion sa SK asin B’gay nag-decidir na magpuli sa saindang mga barangay nganing digdi mag-voto, sabi pa ni Marpuri. 

        Sinabi kaini, na an ERB na componido kan Election Officer bilang chairman, Local Civil Registrar vice-chairman asin an Public School District Supervisor iyo man an Secretary matiripon pakatapos kan pinag-extendir na registracion sa mga oficina local kan Comelec. 

        Dawa na ngani may pag-duda an Comelec sa biglang paglumpat kan mga nagpa-registro, alagad nagpaluwas nin resolucion 8256 asin 8257 na nagpapako kan pagpalawig kan pagpalista kan mga calificadong votantes kan Julio 24 asta Julio 30, 2007 na kuta na nagtapos na kan Julio 22. An sinambit na mga aldaw para sa mga votantes sa barangay election. 

        Sa Sanggunian Kabataan segun sa oficial na parapahayag kan Comelec cada aldaw nin Sabado asin Domingo sa mga petsa kan Julio 28 asin 29 asin sa Agosto 4 asin 5. Ini pigtalaan nang gibohon sa mga barangay katuwang an designadong paratukdo sa public schools. 

        Si Comelec Chairman Benjamin Abalos nabigla man kan halangkaw na turn-out kan registracion, sabi pa ni Marpuri. 

        Susog sa Acta Republica 8218 an mga calificado na magpa-registro sa barangay elections iyo an minasunod:- nag-eedad na nin 18 anyos pataas; nag-eestar na sa Filipinas nin kisiera sarong taon asin sa lugar kun sain na mavoto dapat may anom nang taon. 

        An mga calificadong magpa-registro sa SK Elections iyo an arin man na Filipinong ciudadano na nag-eedad nin 15 anyos, alagad dai pa natung-tong sa 18 anyos sa panahon kan eleccion sa Octubre 29 na nag-eerok sa barangay na dapat may anom na bulan sa aldaw kan eleccion. 

        Mientras tanto, si SK Federation Chairman Allen Reondaga kan Ciudad nin Naga nagsabi na maabot sa 15 mil na mga bagong SK members an pigkakarkulo na dapat magpalista ngonian na eleccion.
<b>Militar sa Bicol naka-concentrar 
sa guiera vs NPA</b>
<i><b>NPA preparado sa laban</b></i>
PILI, Camarines Sur - An 9th Infantry Division kan Philippine Army sa Bicol na may base sa Camp Elias Angeles sa banwaan na ini kabali sa tulong rehiyon sa Luzon na maconcentrar sa paglaban sa insurgencia nganing taposon na sa laog nin duwang taon an halawig na decada kan CPP\/NPA susog sa orden ni Presidente Gloria Macapagal-Arroyo. 
 Si Lt. General Hermogenes C. Esperon, Jr., AFP nagpahayag sa mga miembros kan media sa Camarines Sur na sa tulong mga battalion nin militar gikan sa Mindanao an saro pigdestino sa 9th ID nganing i-andam sa paglaban sa problema sa insurgencia sa Bicol na dapat surodon asin taposon sa laog nin duwang taon asta sa 2010. 

        An Bicol, Central Luzon asin Southern Tagalog iyo an pilot areas kan gobierno sa pag-guiera contra sa mga rebeldeng NPA. 

        Si Esperon, naging juespe de honor sa ginibong turn-over of command ceremony kan Julio 30, 2006 sa 9th ID hali ki maretirong Major Gen. Ricardo Nobleza pasiring ki BGen. Napoleon B. Malana na pig-designar bilang General Officer-In-Charge kan sinambit na division. 

        An NDF Bicol sa paagi ni Ka Greg Banares, nagsabi na andam nindang sabaton an pigsasabi ni GMA na all out war contra sa NPA. Igwa naman sindang mga plano sa mga operacion kan militar asin PNP. 

        Pigtuyaw ninda an P1Billion na fondo ni GMA ngani sanang taposon an insurgencia, bako ni an solucion sa paagi nin armas asin bala envez an pagpadagos kan peace talk. 

        Igwa na nin limang battalion kan mga soldados kan gobierno an Bicol asin ini nakatalaan pang dungangan tanganing iwarak sa iba pang mga provincias kan kabikolan na mga tataghan pa kan NPA. 

        An rebeldeng NPA saro pang homa sa seguridad sa nacion sagcod inapod niya na terrorista na nagpapadagos pa kan saindang ilegal na coleccion kan revolutionary tax, sabi pa ni Espiron. 

        Pinahayag man ni Malana na an saindang guiera contra sa mga NPA kaipuhan an suporta kan namamanuan nganing taposon sa pigtalaan na plano ni PGMA sa laog nin duwang taon. 

        Si mga programa ni Nobleza saiya giraray na ipapadagos mientras na nagdagdag pa sinda nin sarong battalion nin Phil. Army na hali sa Mindanao. 

        An bagong pamayo kan 9th ID dating hali sa 6th Infantry Division kan Philippine Army sa Mindanao asin tubong Cotabato City. 

        Pig-ayon an Bicol bilang pilot areas laban sa mga kumunista huli ta makusog an presencia kan mga rebeldeng NPA digdi sa rehiyon kabali an Camarines Sur, Sorsogon asin Albay. 

        Mientras tanto, nagpatanid pa si Esperon na accion legal an saindang gigibohon sa mga negociantes na padagos pang nagsusuporta sa CPP\/NPA. Alagad preparado man an militar na magtao nin seguridad sa mga negociantes na may patanid an NPA na igwang mangyayari kun dai macooperar sa pagbayad nin revolutionary tax. 
<i>2ng ECs sa CS imamanijar 
na kan privadong corporacion</i>
<i><b>Junta directiva bantay sa IMC</b></i>
Duwa sa apat na electric cooperative (EC) sa Camarines Sur an papadalaganon na kan privadong corporacion matapos kan ginibong subasta kan Julio 5, 2006 sa oficina kan Energy Regulatory Commission (ERC) sa Manila na an declarado nang gana iyo an Salcon Power Corporation (SPC) sa saro sanang karibal sa subasta an Asia Philippine Corporation. 

        An Casureco I na may oficina sa Libmanan, asin Casureco IV sa Tigaon, parejo kan provincia nin Camarines Sur an malaog na sa Investment Management Contract (IMC) asin ini ma-efecto matapos kan duwang bulan na pagfinalisar kan mga terms and condition sa contrata sa laog nin 15 anyos. 

        Kabali sa mga condiciones iyo an pag-asegurar na dai basang mapa-implementar nin aumento sa singil sa tarifa sagcod na mayo nin mga public hearing na dapat mag-agi sa proceso kan ERC antes aprovaran an pagpalangkaw kan tarifa. 

        An SPC nag-opresir nin arkila sa Casureco I nin 5.25 por ciento sa gross income cada bulan mientras na sa Casureco IV hababa sa 5.25 por ciento kan gross income cada bulan na babayadan quarterly. 

        Sa enot na duwang taon kun mayo pa nin ingreso an kabayadan na arkila sa sinambit na mga EC puedeng igilid muna envez sa masunod nang taon, alagad magiging utang si enot na duwang taon na obligado man giraray na magbayad susog sa kasundoan. 

        Nag-atendir sa subasta sa lado kan Casureco I iyo sinda: GM Francisco Quinones, mga director Erwin Dilanco, Eliseo Promis, Isidro Villareco, Edgar Cancaida asin Miguel Cada. Sa Casureco IV si Managing Consultant OIC GM Veronica Briones, Board President Arnel Armea asin an completong miembros kan junta directiva asin presenti man an representante kan obreros sa duwang EC. 

        Mas halangkaw an lease contract sa Casureco I huli ta mahiwas an coverage area sakop an mga banwaan kan premirong distrito kan Camarines Sur kun icocomparar sa Casureco IV na sakop an mga banwaan kan tercer distrito, dai na kabali an Siruma, asin Tinambac. 

        An Castalla iyo an consultant kan Department of Energy na haloy nag-adal kan mga nalulugi nang EC asin an solucion maglaog na sa IMC. 

        Dawa nga ngani kapot na kan privadong corporacion an sinambit na ECs, alagad an mga miembros kan junta directiva magiging watch dog sa operacion kan bagong manijamiento. 

        Nagpapadagos an pag-funcionar kan mga director na may mga representante cada distrito. Kun an SPC mag-utang sa bangko nin P5 milliones para sa ano man na programa sa laog kan cooperativa dai ini tutugotan sagcod na mayo nin pag-tugot an junta. Puedeng dai na paki-araman an saindang loan transaction kun sagcod sana sa P3 milliones. 

        Mientras tanto, si GM Quinones puedeng maglawig sa oficina sa laog nin anom na bulan asin si pitong mga department head an gigibohon na sanang tulong departmento. 

        An bagong manijamiento pigtawan nin poder na magbalasa kan mga empleados defende sa saindang calificaciones. 

        An National Electrification Administration (NEA) na dating mahelig magpaki-aram sa pagpadalagan kan EC magiging na sanang supervision an saindang papel asin an nakakasakop sa sainda iyo ERC. 
<b>P11 aumento sa sueldo pirit 
na inaprovaran kan RTWPB
CIUDAD nin Legaspi - An Regional Tripartite Wages and Productivity Board (RTWPB) Bicol ina-provaran na an P11.00 na wage increase sa aldiang sueldo sa anom na provincias asin pitong ciudades kan rehiyon. </b>

        An Kilusan Mayo Uno (KMU) asin iba pang union obreros dai na nagsumiter nin peticion para sa wage increase huli ta disganado sa RTWPB na parating pabor sa kagustuhan kan privadong sector. Saindang pighahalat an P125 na legislative act na pendiente sa congreso na aprovado na sa committee level. 

        An RTWPB nagdecicion na sa paagi kan motio propio nagpadagos kan mga consultacion sa dagdag na sueldo base sa na enot na directiva ni dating DOLE Secretary Patricia Sto. Tomas na adalan an pagpasunod nin bagong wage order huli kan padagos na paglangkaw kan mga mayor na producto asin flete sa pampasajerong sasakyan. 

        An wage increase puedeng mag-efecto sa Agosto 15, 2006, alagad ini ma-efecto sana pakatapos kan 15 dias na ipublicar sa periodico local na nag-cicircular sa rehiyon. An daily minimum wage sa Bicol nagsakat na sa P209 hali sa dating P194.00. 

        An sector nin obreros, disganado sa bagong ipapaluwas na Wage Order No. 11 mientras na kulang pa ngani sa pam-flete sa jeepney kaya sa mga consultacion sa anom na provincia mga 10 por ciento na sana gikan sa sinambit na sector an nag-aatendir huli ta aram na an magiging decicion apabor sa privadong sector. 

        Si Jose Dizon asin Ludovico Ravis, mga representantes kan sector nin obreros sa Wage Board saindang pighurot an P45.00 na wage increase, tulos pigcontra kan mga employer sa dahilan na sinda malulugi sagcod na nagpatanid na maresulta sa paghaklas asin pagsara kan saindang establisimiento. 

        An dugang na sueldo mas hababa sa Wage Order No. 10 na cantidad 15 pesos sa Cost of Living Allowance (COLA). 

        An deliveracion nagpoon kan Lunes (Julio 17) natapos ala 1:00 nin aga kan Martes, alagad pigpaliwanag ni Dizon na si Wage Order No. 10 na dagdag na P15.00 sa COLA an pigsalamog na sa sa basic salary kaparejo kan ipapaluwas na Wage Order No. 11. Pabor sa obreros an pagsalamog sa wage rate huli ta makakatabang sa mga dagdag benificio kabali sa mga Christmas bunos, SSS sagcod nang pagretiro sa servicio. 

        Sa mag-agang deliveracion an lado kan govierno pigtulod na sararoon na sana an wage hike kan tulong categoria na si dating enot na categoria na kinababalihan kan ciudades kan Naga, Legaspi, iparejas na an wage rate kan ika-duwa asin ika-tulong categoria arog kan mga banwaan kan Pili, Daraga, Iriga asin Tabaco asin iba pang mga lugar. 

        Kan magtugot sa pag-restracture an mga miembros kan junta an nagka-igwa nin dagdag na biyaya iyo an nasa category II kan mga banwaan kan Pili, Camarines Sur, Daraga, Albay Ciudades kan Iriga asin Tabaco. Afuera kan P11.00 magkaka-igwa pa sinda nin dugang na P7.00 mientras na pigsabay na sinda sa category 1 na pigpasunod an P15 na wage increase susog sa Wage Order No. 10. Magiging P18.00 an saindang wage increase. 

        Alagad dai man tulos i-implementar an P7.00 huli ta ini itatao an enot na P3.50 sa Febrero 2007 asin an sunod na P3.50 sa Mayo 2007. 

        Sa mga consultacion, pigbuyagyag ni NEDA director Romeo Escandor na 30 por ciento sana kan mga employer sa rehiyon Bicol an nakaka-implementar kan Wage Order na pig-approvaran kan RTWPB. Ini nasa pag-monitor na kan DOLE alagad sagcod sana sa pagsabing nag-coconducir nin inspeccion sa mga compania mayo man nangyayari. 

        An Wage Board Bicol componido ninda; director Alex Maranan kan DOLE Bicol na iyo an chairman, an mga vice chairman sinda NEDA director Romeo Escandor asin Jocelyn Blanco kan DTI, sa privadong sector si Marcelo Tan asin Antonio Concepion asin sa labor sector sinda Jose Dizon asin Ludivico Ravis. 

<b>Organisadong CAFGU hold-upper sa CSur</b>
SARONG organisadong grupo nin mga hold-upper na componido nin activo asin dating miembros kan Civilian Armed Forces Geographical Unit (CAFGU) iyo an principal na suspechado kan mga jefe de policia sa premirong distrito kan Camarines Sur na nagpapasakit sa mga negociantes digdi sa laog na nin nagkaperang bulan. 

        An pinakahuring incidente iyo an apat nang veces sa laog sana kan presenting bulan na kadakli nangyari sa Maharlika Highway sa Libmanan na kabali digdi iyo an gasoline station. 

        Si P\/Inspector Joel Guerero, jefe de policia kan Libmanan Municipal Police Station nagsabi sa Bicol Mail na an operacion kan mga hold-upper mga naka-bonnet alagad igwa nang nabisto sa sainda na dating miembros kan Cafgu asin an lider pigtutubodan na activo pa sa servicio. 

        Igwa nang nadakop na suspechado an Philippine Army sa provinci nin Quezon na activong miembro kan CAFGU na armado nin calibre 45 asin igwa pang halabang armas an padagos nang pig-iinvestigaran kan ma-arestar kan Martes (Julio 25), na dai pa pigngaranan. 

        Igwa nang ginibong coordinacion an mga jefe de policia sa mga banwaan kan Del Gallego, Ragay, Sipocot, Libmanan, Pamplona, Pasacao, Cabusao asin San Fernando sa pag-alerto laban sa mga suspechado, sabi pa ni Guerero. 

        An sinambit na mga banwaan haros piglaog na kan mga hold-upper asin igwang “local boys” cada municipio na iyo an contact kan mga suspechado sagcod natalaan kun siisay an isusunod na victimahon. 

        Sa 9th Infantry Division kan Philippine Army na may base sa Camp Elias Angeles Pili, Camarines Sur, si Col. Florante Isles oficial na parapahayag kan militar sa Camarines Sur sinabi kaini na saindang ipapa-investigar an mga sahot na suspechado sa mga robbery hold-up sa provincia iyo an nagkaperang miembros kan Cafgu asin igwa pang dating miembros. An siisay man na maprovar na nagpasaway dapat mag-atubang nin castigo sagcod na sangatan nin caso sa corte, sabi pa ni Isles. 

        An mga miembros kan CAFGU nasa supervision kan Philippine army. 

        Si Provincial Director Sr<pd>.</pd> Supt<pd>.</pd>  Romeo Mapalo nagcrear na kan Task Force Robbery Hold-up na pinamamayohan ni P\/Supt<pd>.</pd> Jack Silahi. Kasuodma nag-conferencia na sa PNP provincial office kan saindang mga accion asin investigacion sa mga pananalakat na an target pati na an sadit na restaurant sa mga highway, gasoline station asin iba pang mga negociantes. 

        Sa apat nang sunod-sunod na mga pananalakat sa Libmanan, Camarines Sur an duwang victima na sinda Willy Rili asin Joel Royales kan Pag-uring sa banwan na ini an madali nang maresolveran an caso mientras na nakatalaan nang isangat an caso criminal sa corte contra sa suspechado na dating miembros kan Cafgu. 

        An grupo nahanap nin buelong oras asin pakatapos nadurolag sanang naglalakaw na may sukbit nin mga armas asin igwa may dara pa nin M-16 armalite. Mayo man sinda nin darang gate away vehicle. Ngalas man an mga residentes huli ta apesar may detachment an Philippine Army sa Brgy. San Isidro, Libmanan dai lamang nasusubay-bayan an armadong hold-upper. 

        Magigirumduman kan mga bulan nin Enero asin Febrero 2006 nagka-igwa man nin nagkaperang mga caso nin mga pananalakat sa mga negociantes na yaon sa gilid kan Maharlika Highway sagcod na nakaka-abot an operacion sa mga banwaan kan Libmanan, Sipocot asin Cabusao. 

        Alagad naglaylo an mga robbery-hold-up kan madakop an grupo ni Martin Aguila y Cumpas, Adriano Aretana asin Randy Dela Cruz kan Febrero 18, 2006 sa sarong restaurant sa San Fernando. 

        Sinda kinasohan nin robbery, hold-up asin illegal possesion of firearms na sagcod sa ngonian anas nalalaom sa carcel an sinambit na mga suspechado. Sinda may mga caso sa Libmanan, San Fernando asin Cabusao.

<i><b>HALI SA PRIVADONG ESCUELAHAN</b></i>

Rinibong mga estudiantes 
naghubo sa escuelas publica

Ciudad nin Legaspi – Naglangkaw nin sagcod sa tres por ciento an numero kan mga estudiantes na nagpalista sa escuelas publica sa Bicol na kadakli gikan sa mga privadong escuelahan. Sagcod sa ngonian nagpapadagos pa an pagpalista asin igwa nang populacion nin l.4 milliones na estudiantes sa elementaria asin segundaria, sabi ni DepEd Director Celedonio Layon Jr. sa entrevista kan Bicol Mail sa paagi nin telepono. 

        Padagos pa an nagpapalista sagcod sa ngonian dawa na ngani suroksokan na sa mga classroom huli ta mandato sa constitucion an libreng educacion sa mga estudiantes na dai pueding sayomahan kan agencia, segun pa sa director. 

        Mala ngani puedi pang mag-ako sa sunod na semana na kadakli kan mga naghahabol si estudiantes na hali sa privadong escuelahan na afectado an magurang matapos maglangkaw naman an matricula. 

        Sa anom na provincias kan kabikolan an ibang classroom kan public school igwa nang 50 asta 60ng estudiantes. Sinabi kan pamayo kan DepEd Bicol an saindang solucion iyo an pag-implementar kan double ship an gustong sabihon sarong klase pagka-aga asin pagka-hapon. 

        Cada burokasan nin klase an parating problema an kakulangan nin paratukdo alagad an orden kan DepEd Bicol sa mga school superintendent dapat ipasunod sana an proper deployment nganing mahipnoan an mga escuelahan sa barangay na kulang paratukdo. 

        Kun si Layon an hahapoton nagtutubod siya na dai makulang digdi sa Bicol an problema sana perang taon na an nakakaagi iyo an deployment process na si mga senior na paratukdo pigdedestino na sa mga central school na dai nang pinupugolan na teaching load 

        Dawa pa gibohon na sarong paratukdo sa cada 40ng estudiantes, an nangyayari si iba an trabajo na sana bilang clinic teacher igwa pa nganing bantay na sana sa canteen. 

        Mientras tanto, an DepEd estrictong pig-iimplementar an No Collection Policy sa mga magurang na mapalista kan saindang estudiante huli ta ini base sa Order No. 19, s. 2008. 

        Nagkapera nang magurang an nag-rereclamo contra sa ibang mga school principal sa dai pagtubod kan sinambit na policia, alagad hinagad ni Layon na dapat magsangat nin formal na reclamo nganing saindang investigaran mientras na ini an saindang accion iyo an due process. 

        Caso administrativo an aatubangon kan mga nagsisinutil na oficial kan escuelahan asin suspension sa trabajo kun maprovar na nagkasala. 

<b>Con-Ass pigcondenar kan SP</b>

An Sangguniang Panlungsod kan Ciudad nin Naga pigcocondenar an pinakahuring directiva kan Malacañang nganing ma-enmiendahan an Philippine Constitution sa paagi kan constituent assembly na compuesto nin mga miembros kan Camara-Baja, dai na kabali an Senado. 

        Pinangenotan ni Consejal Nelson S, Legacion an pagpasar kan resolucion na pusog na minacontra sa “Chater Change” asin sa House Bill No. 1109 sa pag-convene kan miembros kan Congreso nganing ma-enmiendahan an constitucion, sa votong three fourths kan gabos na miembros kan congreso, asin na-ngangapodan sa gabos na miembros kan Camara-Baja sa pagbasura kan Con-Ass. 

        An resolucion kan SP inaprovaran kan gabos na miembros sa ginibong regular session kan Martes, Junio 9, 2009. 

         Si Speaker Prospero Nograles iyo an nangenotan sa pag-aprovar kan resolucion asin nagluluwas na an intencion na maglawig sinda sa termino asin si PGMA, digdi sinda napapasala. Oras na an Congreso mag-convened bilang Con-Ass, an arin man na provicion sa constitucion pueding mabukasan asin mayong aseguracion na an Camara-Baja dai ma-introducir nin term-extension provision kan mga presenting elihidong oficiales. 

        Sinabi sa Bicol Mail ni Legacion na sinda maparticipar sa ano man na protest rally kan multisectoral group sa Ciudad nin Naga asin Camarines Sur contra sa Con-Ass asin nangangapodan sa namamanuan kan ciudad na magvoces kan saindang sentimiento sagcod na magsurat sa miembros kan Camara-Baja asin magparticipar sa matuninong na mga protesta. 

        Mahiwas na an pagcondenar kan manlaen-laen na sectores sa nacion bako lang mga politico envez maging an mga overseas Filipino wokers contra sa administracion ngani sanang mapalawig sa puesto an curaptong administracion ni Presidente Arroyo. 

        Antes kan resolucion kan SP si Alcalde Jess Robredo an enot naman nagdenuncia contra sa Con-Ass matapos palusoton sa Camara-Baja kan mga kaalyado ni GMA an HR No. 1109. 

        Sa privilege speech kan consejal saiyang sinabi na an pagpalusot kan HR No. 1109 kan matangang bangui kan Junio 2, 2009 mientras na an mga Filipino nasa nanok na pagturog, garo panghahabon an saindang ginibo 

        Nagtutubod siya na an pag-convened kan congreso sa Con-Ass na mayong pagtugot an Senado, sa paagi kan suhay na votong three fourths sarong malinaw na unconstitutional asin immoral. 

        Pigtutulod niya an pagpa-apod kan Constitutional Convention pakatapos kan eleccion sa 2010 iyo an mas marhay na paagi sa pag-enmenda kan constitucion huli ta an mga miembros elihido kan tao sagcod na ma-iibitaran an makasadiring pag-intrudocir kan pagrituki kan ley siring kan term extention kan mga elihidong oficiales. 

        Nakatalaan na padarahan kan sinambit na resolucion an Camara-Baja asin Camara-Alta. 

        Mientras tanto an mga militanteng grupo sa Camarines Sur an nag-aandam kan saindang pagpadagos kan protesta kasabay kan celebracion kan Indepencia, Junio 12, 2009. 

<b>Nemenzo madulag na sa NCPO</b>

Matapos dai tulos maresolveran kan Naga City Police Office (NCPO) an saro naman nin incidente nin pambabadil gadan sa Basilica road kan Barangay Balatas, Ciudad nin Naga, si City Director P\/Sr<pd>.</pd>  Supt<pd>.</pd> Edwin Nemenzo an nag-aandam nang magpatos-patos sa oficina asin pighahalat nalang an directiva gikan sa Camp Crame nganing ribayan siya sa puesto. 

        An victima nin pambabadil sa Basilica road mientras na nagja-jogging si Pablo Roco, Jr. pinsan ni dating diputado Sulpicio “Cho” Roco, Jr.na sagcod sa ngonian dai pa maaraman kan mga awtoridad an responsable sa crimen. 

        An incidente nangyari mga alas 5:25ng aga kan Viernes, Junio 12, 2009 harani sa atubangan kan gate kan Penafrancia Basilica Minore na kun haen dakul nang mga tao asin nagja-jogging 

        Ika-tulo nang madugong incidente sa Basilica road na kabali sa mga victima iyo an sarong Indian nacional asin ki Francisco “Paco” Ojeda, market superintendent kan mercado publico kan ciudad. 

        Kan mangyari an incidente mayo naman si destinong polis sa canto kan Basilica road asin Magsaysay Avenue. An paliwanag kan City Director ki Acting Mayor Gabby Bordado “nagkataon” na naghali si duwang destinong awtoridad, napangisi na sana an acting mayor. Kan mangyari an pambabadil si Alcade Jess Robredo yaon sa nacion kan Germany. 

        An dahilan kan pamayo kan NCPO na “nagkataon” na naghali an polis kaparejo man si caso sa nangyaring robbery hold-up sa Panganiban Drive sa mag-agom na contratista. 

         Si SPO1 Tobi Bongon, oficial na parapahayag kan NCPO, saiyang pig-confirmar na pighahalat nalang ni Nemenzo an orden hali sa Camp Crame nganing mahali na digdi alagad an katuyohan para sa mas halangkaw na puestong pueding pugolan 

        Nagtutubod siya na bako man an motivo na dulangan an NCPO huli kan nangyari naman na crimen envez para sa bagong posicion sa Camp Crame para sa promotion kan saiyang ranggo. 

        Si Robredo dai nag-aaram kan nakatalaan na paghali kan City Director kan hapoton kan Bicol Mail. 

        Sarong nag-ngangaran na P\/Sr<pd>.</pd> Supt<pd>.</pd> Joel Baloro an kabali sa nagluluwas na pangaran na papatukawon OIC City Director kan Camp Semion Ola. 

        TASK FORCE ROCO 

        PIGMUKNA 

        Si P\/Sr<pd>.</pd>  Inspector Jesus Francisco Jr. iyo an pigtukahan kan NCPO na magpugol kan Task Force Roco nganing tutokan an investigacion sa sinambit na caso. 

        Si Francisco, jefe kan Investigation Section nagsabi na sagcod sa ngonian nadidificilan sinda sa pagbisto kan suspechado huli kan kawaran nin testigos. Ini apesar kan dakul nang mga personalidad na nagja-jogging sa Basilica road maging mga nag-aagi sa lugar kan incidente. 

        Dakul na mga angulo an pig-aadal sa caso alagad iginilid an posibilidad huli sa ilegal na droga, sabi pa. 

        Igwa nang pigsusog na lugar na pueding may pagka-aram sa incidente, negativo asin an problema iyo an kawaran nin cooperacion kan pueding mag-testigos. 

<b>5th district bill sa CSur ibabasura sa Senado</b>

An redistricting bill nganing maging limang congressional district an Camarines Sur namemeligrong igilid sana kan Senado huli ta dai nakaka-seguro na makakakoa nin mayoriang suporta mientras na aram na an suksok na political accommodation ki diputado Dato Arroyo kan premir distrito 

        Sa entrevista kan Bicol Mail ki Senador Francis “Kiko” Pangilinan, sinabi kaini na dai pa naka-calendario sa plenary session an redistricting bill alagad saiyang pigbuyagyag na 13ng senador, kabali siya an nagpirma sa committee report asin dai man ini na-ngangahulogan na sinda mapabor na sa bill. 

        Sinabi pa kan Senador na nagpirma siya sa committee report “pero an akin with reservation”, huli ta dapat debatihan sa senado kun ini may mandato sa constitucion asin nagsusunod sa numero kan “respective inhabitants” sa populacion kan provincia. 

        Siya asin sinda party list Congressman Teddy Casiño, Congresswoman Riza Hontiveros, Neric Acosta asin Alcalde Jess Robredo kan Ciudad nin Naga pinangenotan an Register and Vote campaign kan Junio 22, 2009 sa Naga. 

        Dinagdag pa kan Senador na miembro kan oposicion na posibleng tukaron man giraray sa 3rd regular session asin sa ngonian sainda munang iginilid. 

        Aram na kan kadakli sa sainda na political accommodation sana an bill para ki diputado Arroyo. 

        Si Alcalde Fermin Mabolo kan San Fernando, Camarines Sur saro sa nagtuyaw asin nag-apod na political accommodation sa diputado kan premir distrito huli ta mabalik si DBM Secretary Nonoy Andaya sa distrito nganing liwat magcandidatong congresista. Nganing dai sinda magkalaban gustong palusoton an bill pabor ki Arroyo. 

        An Sanggunian Panlalawigan kan Camarines Sur nagpasar nin resolucion numerado 052 na nagcocontra sa pagpasar kan House Bill No. 4264 na pigpapadrenohan ni Diputado Luis Villafuerte kan segundo distrito kan Camarines Sur 

        An HB inaapod na reapportionment kan premir distrito na macomponer kan mga municipalidad kan Del Gallego, Ragay, Lupi, Sipocot, asin Cabusao na kulang sa ratio kan sarong congressional sa cada 250,000 na populacion na iyo an pigrereclamo kan Captilio Provincial kan Camarines Sur sa pamamayo ni Gobernador L-Ray Villafuerte. 

        An jefe ejecutivo kan provincia asin miembros kan junta provincial nag-atendir na sa pinakahuring hearing kan committee on local government ni Senador Noynoy Aquino na kun haen saindang pigpaluwas an panindugan contra sa HB 4264. 

        An pigtutulod na bagong premir distrito macomponer kan mga banwaan kan Libmanan, Pamplona, Pasacao, San Fernando, Minalabac, asin an banwaan na gikan sa segundo distrito na iyo an Gainza asin Milaor. 

        An tercer distrito asin cuarto distrito kan provincia an dai kabali kaya digdi na nagduda na political accommodation sana an HB apesar na dapat maging nang anom na congressional district an provincia, sabi pa sa panindugan kan Capitolio Provincial. 

<i><b>Casureco I pig-take over kan NEA</b></i>

Paglaog kan privadong corporacion nagpalyar
Nagdecicion na an National Electrification Administration (NEA) na sainda nang i-take over an padagos nang naluluging Camarines Sur Electric Cooperative (Casureco I) Inc., matapos magpalyar an negosacion kan manijamiento na kapotan kan privadong corporacion na Salcon Power Corporation. 

        Dai nakatabang an resolucion kan junta directiva kan Casureco I. na nag-iindorsar sa NEA na nombrahan na si OIC Josephus Motos na maging permanteng general manager envez dagos nang hinali sagcod na pigdestino si Charito C. Mabitazan bilang Project Supervisor/Acting General Manager. 

        Si Mabitazan, gikan pa sa central office kan NEA pigtukahan na iyo an magpadalagan kan operacion kan cooperativa sa laog nin 100 dias na kabali sa pigtatrabajo iyo an pagpalangkaw kan collection efficiency asin pagpahuros kan systems loss. 

        Mismo si NEA Deputy Administrator Pablo Pan iyo an maybitbit sa bagong PS/AGM asin nag-efecto an sanggatos dias niya sa manijamiento kan Junio 2, 2008. 

        Sa entrevista kan Bicol Mail ki director Erwin Dilanco kan Libmanan District, saro naging dahilan kan NEA na dagos nang i-take over ninda an manijamiento huli ta envez na mapakarhay ni Motos an operacion mas lalong nagka-igwa nin dakulang pagkakalugi. 

        Sa findings kan NEA management group, ipinahayag na kan panahon ni OIC Motos kan bulan nin Pebrero nagka-igwa nin pagkalugi nin P3,532,795.40 asin kan Marzo nagsakat na an pagkakalugi nin P7,294,936.17. Ini afuera kan nag-aabot sana sa 80 por ciento an collection efficiency asin 26 por cienteng systems loss. 

        Nakarecibe pa nin peticion an NEA na firmado nin sobra sa sangos na miembros consumedores na naghuhurot na ribayan na an nagtutukaw na OIC asin dapat mag-take over na an sinambit na agencia nganing isalbar sa dakula nang pagkaka-utang sa National Power Corporation. 

        Sa dahilan na mismanagment an mga Sanggunian Bayan kan Pamplona, Pasacao, Libmanan asin Gainza, nagsuporta na halion na an nagtutukaw na OIC GM. Pigtutukdo na nasa likod kan peticion iyo si dating director Lily Cruz kan Pamplona, Camarines Sur. 

        Sa siyam na bulan niya bilang OIC nagka-igwa nin 9 milliones pesos na utang sa NAPOCOR, dai pa kabali an dai nababayadan na 300 milliones pesos na restructuring. 

        Napag-araman sa lado kan dating OIC na antes pang siyang nag-asumir sa puesto haloy nang bangkaruti an manijamiento dai nakakabangon huli kan hababang collection efficiency asin halangkaw na systems loss. 

        Nadiscobre pa kan NEA na nagka-igwa nin limang taon na contrata sa meter reading, alagad mayo man nin contrata asin ini kan panahon pa ni dating GM Frank Quinones. 

        An programa kan PS/AGM dapat cada bulan maghuros nin dawa dos por ciento an systems loss cada bulan asin magka-igwa nin estrictong coleccion sagcod na aboton nin 95 por ciento an collection efficiency. 

<b>Mga dai registradong RP 
car ipapadakop kan LTO</b>
Ciudad nin Legaspi – An oficina regional kan Land Transporation Office (LTO) sa Bicol estricto nang mapasunod na dapat gabos na vehiculos kan gobierno iparegistro sa saindang agencia nganing maibitaran an pag-imponer nin ano man na multa o penalidad. 

        Dakul na mga agencias de gobierno maging LGU an nagluloma na sana, alagad dai completo an mga papeles asin dai registro.. 

        Si Abogado Ramon S. Roco, Regional Director kan LTO Bicol nagpahayag sa Bicol Mail na mapadara siya nin surat sa mga oficina kan alcalde asin maging ibang agencias de gobierno sa rehiyon Bicol nganing pagirumdumon na kun dai registro an saindang vehiculos pueding i-impound kan mga awtoridad kan saindang oficina. 

        Igwang mga ambulancia na pula an placa dai sinda pueding palibrehon na kaipuhan sunodon an reglamento kan saindang agencia, sabi pa kan director. 

        Ngonian na balik erescuelahan nakarecibe nin sombong an LTO Bicol na may mga vehiculos na pula an placa, alagad ginigibong service sa paghatud asin sundo kan mga estudiantes sa nagkaperang colegio. 

        An RP car gamit sanang pang oficial bako para sa escuelahan, pansaod, bulangan asin iba pang personal na gamit, sabi pa ni Roco. 

        Si Assistant Secretary Alberto Suansing kan LTO nagpaluwas nin directiva sa mga LTO regional director na tawan nin importancia na ipagirumdum sa mga oficiales local na “kita an dapat maging ehemplo sa publico na an vehiculo ta dapat naka-registro asin kita an dapat magpaheling nin halimbawa nagsusunod sa ley”, sabi pa sa BM kan director. 

        Saiya pang piglinaw na an enforcement kan Acta Republica 1436 maging an department order sa DOTC an LTO iyo an pigtatawan nin awtoridad na magdakop kan mga dai registradong vehiculos. 

        Nangapodan pa an director sa PNP na si sainda man na mga vehiculos iparegistro dawa sinda awtoridad magcompleto kan mga pinapasunod kan LTO. An masupog digdi kun si deputized na polis nang-dadakop alagad dai man registrado an saindang mobile car. 

        Hahagopon na si may mga ending nin placa na 1, 2, 3, 4, 5 dapat maghidali na huli ta igwa na nin multa asin may patong pa nin penalty mientras na si mga ending 6, 7, 8, 9 0 dapat maghingoha na mag-asekaso kan saindang papeles. 

        Mientras tanto, dagos na an pagbalyo kan oficina regional kan LTO Bicol sa Ciudad nin Naga hali sa Ciudad nin Legaspi asin an lugar pueding mamugtak sa Almeda Highway sa Concepcion Grande. Pig-aareglar nalang si mga papeles sa donacion kan lote hali sa City Hall. 
<b>Petition for recall andam 
na vs sa alcalde kan Baao</b>
Baao, Camarines Sur – An pinaka-premirong petition for recall sa Camarines Sur matapos kan eleccion local kan Mayo 14, 2007, pig-andam na kan nagkaperang oficiales local asin barangay capitan sa banwaan na ini nganing iplantiar sa Commission on Election sa Julio 1, 2008 contra ki Alcalde Quirino Boncayao Jr, huli kan isyu sa loss of confidence. 

An campo ni Boncayao nagsabi na pamomolitica sana an mga nasa likod kaini 

        an dapat tawan nin atencion ngonian iyo an trabajo bilang mga oficiales local halaton na sana an eleccion sa taon 2010. 

        An grupo naghihiro kadakli mga capitanes de barangay asin iba pang sectores na papangenotan ninda Bise Alcalde Norman Badiola asin dating Alcalde Mel Gaite na iyo an posibleng ilaban sa recall election oras na ma-aprovaran kan Comelec. 

        Exactong sarong taon sa puesto an alcalde kaya sakop na kan reglamento kan Comelec nganing tugotan an sinambit na peticion. Kabali sa mga lideres kan banwaan na naghihiro sa peticion iyo sinda consejales Jason Bustilla, Mike Bolalin asin Ed Bacsain. 

        Pigconfirmar ni Gaite sa Bicol Mail kasuodmang hapon sa paagi nin telepono na sa maabot na Sabado (Junio 21) an mga nasa likod kan peticion magkaka-igwa nin miting nganing hamanon an plano na dapat sa laog nin sarong semana matapos an pagpafirma sa mga registradong votantes kan mga barangay. 

        An banwaan nin Baao may 30ng barangay asin sobra sa 22 mil na registradong votantes susog sa record kan Comelec asin kun sa 20 por ciento an magfirma na iyo an rekisitos sa reglamento kan Comelec ini kayang-kaya, sabi pa kan dating alcalde. 

        Kawaran nin pagtitiwala an reclamo contra sa alcalde asin an mga isyu kinababalihan nin mga pamomolitica contra sa mga oficiales de barangay sagcod sa mga pang-iipit sa proyecto na dai kaalyado na an afectado an residentes kan barangay. 

        Kabali sa mga isyu iyo pagdistribuir kan Philhealth cards na pili sana sa mga kaalyado kan alcalde, si mga dai kaalyadong capitanes de barangay dai natatawan nin recomendacion sa pagrasyon kan NFA rice, paghali kan municipal budget officer na si Aires Barairo, inapon sa Capitolio Provincial na an sueldo gikan man giraray sa caha kan municipio, siya pigribayan nin OIC na sarong architect gikan sa Municipal Planing Office na daing pagkasabot sa paghaman nin mga prosupuesto sa barangay kaya na-aabala an barangay budget. 

        An isyung ini pighahalat an kasimbagan kan jefe ejecutivo local, alagad sinda discuntento kaya pabor na sa petition for recall. 

        Pigbuyagyag pa kan dating alcalde na sa 30ng capitanes de barangay an 13 kaini mga kaalyo ni Boncayao kaya si l7 o mayoria an afectado kaya bilog na an suporta laban sa jefe ejecutivo local. 

        Sa mga enot na entrevista sa alcalde saiyang pig-aacusaran na amay na namomolitica iyo si Badiola mala ngani si saiyang pigsumiter na executive budget pigpara-ulang sagcod na ginibong 30 mil pesos na sana si intelligence fund kan oficina kan jefe ejecutivo local. 

        Mientras tanto, piglinaw ni Badiola na mayo siyang plano na magcandidatong alcalde kun madagos an recall election, alagad si Gaite nagsabi na kun an namamanuan siya an pigtutulod na magcandidato iyan andam niyang akoon orog na kun mangyari na sobra sa 20 por ciento an nakafirma sa peticion. 







<i><b>SA CAMARINES SUR</b></i>
<b>Katabang linupigan kan municipal kgd. kan Bato</b>

Casong pang-aabuso pigrecomendar na kan NBI sa fiscalia
Kulog payo asin kasusopgan an inaatubang kan sarong topnotcher municipal kagawad kan Sanggunian Bayan kan Bato, Camarines Sur matapos mag-reclamo an saiyang l6 anyos na katabang sa harong na inabuso soboot nin limang veces. 

        An suspechadong Kagawad pigbisto kan mga awtoridad na si Engr<pd>.</pd> Diosdado Zorilla, 46 anyos, may agom asin topnotcher councilor sa ginibong eleccion local kan Mayo 2007. 

        An victima na si Maria, bakong tunay na pangaran naghagad nin tabang sa National Bureau of Investigation (NBI) Bicol asin sa investigacion ipinahayag na positivo na inabuso an menor de edad. 

        Pigrecomendar na kan NBI sa Provincial Prosecution Office kan Camarines Sur an pagsangat nin casong panlulupig sa municipal kagawad sa pagbalga kan Acta Republica 7610 o mas bestado sa apod na Special Law for the Protection of Children Against Abuse. 

        An reclamo narecibe na kan oficina ni Provincial Prosecutor Agapito Rosales kan Junio 23, 2008 asin sa dai mahahaloy poponan na an preliminary investigation kan saiyang oficina nganing determinaran kun igwang prima facie case. 

        Sa investigacion kan NBI ipinahayag na limang veces inabuso an katabang sa harong sa mga magkasuhay na bulan asin petsa asin ini nangyari enot kan Abril 5, 2008, Abril 16, 2008, Mayo 10, 2008, Mayo 21, 2008 asin Mayo 31, 2008. 

        An victima enot naglaog sa trabajo kan Deciembre 25, 2006 bilang sarong waitress sa canteen kan kagawad sa barangay San Miguel kan kaparejong banwaan na nag-eedad pa sana nin katorce anyos alagad an ginibong pang-aabuso nangyari na ngonian na taon na nasa edad na nin l6 anyos. 

         Sa lado kan suspechado, pigprovaran na koanan nin paliwanag kan miembros kan media alagad maolyas mag-atubang sa interview. 

        An incidente enot na pigpa-abot an sombong sa Municipal Police Station kan Bato, Camarines Sur an awtoridad digdi nagsayuma na ipaluwas sa media an pangaran kan suspechado sagcod na naghagad nin tabang an magurang ki Alcalde Janette Bernaldez. 

        Nasa custodia na kan Muncipal Social Welfare Development Office an victima mientras na naghahalat kan justicia. 

        An sinambit na caso aram na kan mga miembros kan Sanggunian Bayan asin nagsayuma nang magcomentario mientras na pigsangat na an caso criminal sa procujurador. 
<b>Paliwanag ni Pasumbal binasura kan Consejo</b>
<i><b>Pagsiasat ipapadagos</b></i>
AN Sanggunian Panlungsod kan Ciudad nin Naga pigsikwal sana an surat ni Engr<pd>.</pd> Rodelo Pasumbal OIC-General Manager kan Camarines Sur II Electric Cooperative (Casureco II) na mayong illegal disbursement sa P300,000 an junta directiva sa “Advocacy and Enhancement Project” kan Bicol Electric Cooperative Association, Inc. (BECA) alagad dai niya man pigsimbag an isyu na pigbaranga-banga kan mga miembros kan junta an sinambit na cantidad. 
 An Special Commitee na pig-crear kan sanggunian sa paagi kan resolution No. 2007-170 sa pamamayo ni Consejal Julian C. Lavadia, Jr. nagpadagos kan saindang pagsukit kan katutuanan nganing matabangan an mga miembros consumedores asin publico sa controvercial na isyu sa illegal disbursement na pigbulgar ni Lani Botor, Auditor kan Naga Area Office (NAO) kan Casureco II. 

        Sa surat ni Pasumbal sa SP, mayong katutuanan an acusacion sa illegal disbursement huli ta ini base sa resolucion kan junta numerado 2007-84 na nag-appropriar kan P300,000 bilang contribucion kan cooperativa sa BECA. 

        Sa enot na miting kan special committee na pig-atendiran kan mga miembros na sinda Johan dela Rosa kan Naga City People’s Council, Abet Bercasio kan Metro Naga Chamber of Commerce and Industry, Butch dela Torre kan consumers group, Consejal Jose Grageda, chairman kan committee on consumers protection kan SP, OIC City Legal Officer Angel Ojastro asin ni Lavadia komo chairman saindang pigkasurondoan na sinda magtatabang sa residence Ombudsman ki Provincial Prosecutor Agapito Rosales sa pagtipon nin mga documentos sa ano man na accion legal kun igwa nin mga evidencia sa isyu sa illegal disbursement. 

        Kabali pa sa saindang kinahamanan iyo an pagpadara nin surat ki auditor Lani Botor kan certified true copy kan saiyang audit report; masurat sa BECA kan saindang minutes kan miting sa pagpasar nin resolucion na naghahagad nin ayuda na P300,000; asin masurat sa Casureco II na mag-producir nin mga documentos na mayong illegal disbursement sa pagpaluwas kan fondo kan cooperativa. 

        Si Botor nagpahayag sa miembros kan media na saiyang papanindugan an pigbulgar niyang isyu sa illegal disbursement sagcod na mag-arabutan sa corte. Kabali sa report iyo an pagbaranga-banga kan P300,000 kan mga miembros kan junta sa cantidad na tig-a P20,000 afuera ki director Francis Soler na dai pigrecibe, apat na mga department head, si ki Jane Barrameda dai pigrecibe asin kabali si OIC-GM Pasumbal sa mga miembros kan junta na nagrecibe nin cantidad P20,000. 

        Nagduda an special committee huli ta apesar na pigsasabing sa APEC party-list alagad sa resolucion kan junta numerado 2007-84 gagamiton para sa image building sa campania kan cooperativa sa propuestong conversion hali sa non-stock pasiring sa stock electric cooperative. 

        Cuestionable pa sa sinambit na committee an check no. 0000527765 apesar na an payee iyo an BECA bilang juridical entity, an tsikie dapat ideposito sa bank account kan sinambit na entity alagad pig-encash an tsikie ni Malou Rosin sa cajera kan Casureco II sa sugo ni Pasumbal asin pigtao an cash ki director Benito Manzano, tesurero kan junta, sabi pa sa audit report ni Botor. 

        Si Atty<pd>.</pd> Ojastro nagsabi sa miting kan special committee na an resolucion sa advocacy and enhancement project mayo man nin particular na proyecto kaya ngani ipapadagos ninda an pag-hanap nin katutu-anan sa paglustay nin fondo kan cooperativa.
<i><b>TABANG KAN NBI HINAGAD</b></i>
<b>POC na-aalarma na sa mga caso sa droga</b>
<i><b>May nadadakop, nakakalibre</b></i>
AN Peace and order Council (POC) kan City Hall na-aalarma na kan mga darakulang caso sa pagbalga kan Republic Act 9165 o an Comprehensive Dangerous Drugs Act of 2002 na nahuhulog sana sa entonsis huli sa tecnicalidad binabasura kan corte an caso. 
Sa suhay na entrevista kan Bicol Mail maging si OIC Chief of Police Senior Inspector Roger Medalla nagconfirmar na na-aalarma na siya kan caso sa droga asin ini ngonian an saiyang tatawan nin prioridad huli ta an problema sa droga an 80 por ciento kan mga criminalidad nangyayari huli kan pag-usar kan pinapangalad na bulong. 

        Kay Mayo 5, 2005 liwat naman nakaarestar an policia nin sarong suspechadong drug pusher na pigbistong si Gerry Puncia kan Sitio Kaimito, Barangay Dayangdang, Ciudad nin Naga. Nasamsam sa saiya an 04 na gramos nin shabu asin sinangatan nang caso sa pagbalga kan RA 9165. 

        Si NBI Director Ricardo Diaz, dai palang nahahaloy nadestino digdi sa Bicol an nagpahayag sa POC meeting na may problema an ciudad sa naglalangkaw na caso sa droga, alagad dai muna niya pigdetalye mientras na igwa na sindang ginigibong investigacion. 

        Sa miting kan POC kan Martes (Mayo 30) na hapon sa session hall kan Sangunian Panlungsod na an presiding officer si bise alcalde Gabby Bordado saro sa caso na natukar iyo an pagkakabasura sa corte kan caso contra ki Robert Chiu y Camacho kan Barangay Calaug, Ciudad nin Naga. An isyu huli sa technicalidad kan pag-presentar nin mga evidencia kan Naga City Police. Naarestar si Chiu kan Enero 5, 2006 mientras na may bitbit nin search warrant an mga awtoridad hali sa corte. 

        Naghinayang an POC huli ta 206 na gramos nin shabu an nasamsam sa suspechado sagcod nag-atubang nin caso sa pagbalga kan Republic Act 9165. Inako ni Medalla na si Chiu yaon sa saindang listahan na nagtutulak asin naggagamit nin shabu. 

        An ika-duwang caso sa pagbalga kan RA 9165 sa city prosecution pa sana pigbasura na iyo an pagkaka-arestar kan Marzo 27, 2006 sa paagi nin search warrant ki Sidamin Sangcalan y Dimaporo asin an saiyang live-in partner na si Jessica Galangue y Peleño a.ka. Jecjec. Nasamsam sa sainda an 4.5 gramos nin shabu asin iba pang mga paraphernalla. 

        Si Alcalde Jesse M. Robredo na nag-atendir sa POC meeting nagsabi na sa saindang orolay sa mga miembros kan PNP mabugtak nin abogado an City Hall na matabang sa mga awtoridad sa pagcompleto kan mga evidencia nganing maseguro na dai masasayang an kapagalan sa pagdakok kan mga envuelto sa droga asin mapaangat an saindang moral. Ini afuera pa kan saiyang pighagad na magdestino nin inquest fiscal sa policia. 

        Sa POC meeting nagpasar nin resolucion na naghahagad nin tabang sa NBI Bicol na ma-investigar sa nangyaring pagkakabasura kan caso sa droga contra ki Chiu. 

        Sa entrevista kan Bicol Mail ki City Prosecutor Romeo Tayo, sinabi kaini na an mga experiencia sa saiyang oficina kun igwang caso sa droga minsan an proceso kan pag-arestar may dikit na problema. 

        Dinagdag pa ni Tayo an proceso kan pagkoa nin evidencia may problema, an evidenciang nakoa puedeng dai ma-ako kan corte laban sa persona na pig-arestar na saro sa pigtaong halimbawa iyo an pag-arestar ki Sangacalan asin asin saiyang live-in partner na si Galangue sa Concepcion Pequeña, Ciudad nin Naga. 

        Si NBI Director Diaz na presente sa POC meeting pig-alok an mga oficiales local asin an POC na magtarabangan sinda na magpadreno nin seminar sa pag-arestar asin pagsangat nin caso sa illegal na droga. Ma-invitar sinda nin mga resource person hali sa central office kan NBI na experto sa pagsangat nin caso sa droga. 

        Sa Naga City Police, si OIC COP Roger Medalla nagsabi na sa cada semanal na conferencia ninda mahagad sinda nin tabang sa City Prosecution Office nganing matukdoan nin dagdag na mga estratihia nganing an caso sa RA 9165 segurohon na mafifinaran an mga acusado. 
<b>Nagtuturog na mga caso criminal 
bubuhayon kan NBI</b>
<i><b>Moto propio iyo an masangat caso sa corte</b></i>
AN victima nin pang-gagadan asin iba pang heinous crime sa Ciudad nin Naga asin sa iba pang provincias kan kabikolan makakalaom pa nin justicia dawa an agraviado dai magsangat nin caso criminal sa corte. 
  Ini an initiativo kan NBI na mapadagos sa investigacion kan caso dawa an afectadong familia dai na magpadagos sa pagplantiar nin caso sagcod na bubuhayon an nagturog na investigacion sa nagkaperang caso nin pang-gagadan. 

Si NBI Director Ricardo Diaz, pigbuyagyag sa Naga City Peace and Order Council meeting an mga pangaran kan victima nin pang-gagadan na sagcod sa ngonian dai pa nareresolver. 

        Si Atty<pd>.</pd> Ricardo “Ric” Diaz, regional director kan NBI Bicol nagsabi sa Bicol Mail na sinda awtorisado na ipadagos an investigacion susog sa Acta Republica 157 maski na mayo pa an nagrereclamo huli ta dai na interesado isangat an caso sa jusgado. 

        An RA 157 an ley na nagcrear kan NBI na puedeng mag-investigar dawa mayo nin an complainant sa paagi kan “moto propio” sinda magpapadagos sa pagsiasat. 

        Nagngalas si Diaz na igwang mga pendienteng caso sa NBI an dai naresolveran sa dahilan na mayo na si nagrereclamo na dai na pigpadagos an caso nganing maarestar an mga suspechado. 

        Alagad sa saiyang liderato bakong importante an familia huli ta marayo man sa incidente kan crimen, ginadan bako man sa harong envez sa luwas kaya sinda sa NBI asin PNP obligado na ipadagos an investigacion. 

        An tunay na agraviado iyo an “People of the Philippines” kaya sinda sa awtoridad iyo an masangat nin caso criminal, sabi pa ni Diaz. 

        Sa ngonian an nasa listahan kan NBI na dai nareresolveran an mga caso nin pang-gagadan iyo an mga victimang sinda; William de Leon, contratista; Jesus Bulaong, oficial kan PCA; Sora Singh, envuelto sa 5-6 na pagpa-utang na Bombay; SPO3 Casiano “Sonny” Parumog, ini nabayaan na caso kan taon 2005 asin an pinakahuri si Prospero Botor, sarong contratista binadil gadan harani sa saindang residencia sa brgy. Triangulo kan nagtalikod na bulan. 

        Sa POC meeting hinagad na an tabang kan NBI sa pag-investigar kan mga nagtuturog na casong pang-gagadan kabali na an pag-investigar sa pagkakabasura kan caso sa ilegal na droga contra ki Robert Chiu y Camacho na nasamsaman nin 206 na gramos nin shabu. 

        Mientras tanto, dinagdag pa kan NBI na maging si menor de edad na victima nin pang-aabuso asin pinabayaan na kan magurang sa pagplantiar nin caso laban sa suspechado ini saindang puedeng ipadagos asin isangat an caso. 

        An doctrina kan “parent patria” an estado iyo an magiging magurang na an NBI iyo an masangat nin caso sa corte contra sa suspechado. 
<i><b>ACCION SA KAHAGADAN NI ROBREDO VS DROGA</b></i>

4 na tataghan nin drug pushers 
sinakyada kan NBI, PDEA
<i>Residencia ni Capitan Rosales 
kabali sa sinakyada kan awtoridad</i>
“KAPINUNAN pa sana laban sa droga”. Ini an mga pahayag ni NBI Regional Director Ricardo “Ric” Diaz matapos kan ginibong pagsakyada kasuodma kan pinagsarong fuersa kan NBI Manila, NBI Legaspi City, PDEA asin kan oficina regional kan NBI Bicol sa tulong mga tataghan nin mga suspechadong drug pusher sa Ciudad nin Naga asin saro sa Bombon, Camarines Sur. AN victima nin pang-gagadan asin iba pang heinous crime sa Ciudad nin Naga asin sa iba pang provincias kan kabikolan makakalaom pa nin justicia dawa an agraviado dai magsangat nin caso criminal sa corte. 
 An operacion na ini laban sa droga resulta man sa kahagadan ni Alcalde Jesse M. Robredo na kaipuhan an tabang kan NBI sa problema sa droga sa ciudad. Sa isyu kan Bicol Mail kan Junio 01, 2006 sa bicol section banner story an “POC NA-AALARMA NA SA MGA CASO SA DROGA”, tabang kan NBI hinagad. 

        Sarabay an ginibong magkasuhay na operacion pasado alas 6:00 nin aga kan mga elementos kan NBI asin PDEA, kaibahan an ibang mga oficiales de barangay asin prensa bilang testigos. An mga suspechado na naarestar pigbisto ni Diaz na sinda Marita Abagat sa Bombon, Camarines Sur; residencia kan saiyang aki na si Ronaldo “Nadnad” Abagat na dai inabotan envez an saiyang tugang na si Melvin Abagat sa Sitio Dimasalang kan barangay Sta. Cruz; Brgy. Capitan Raoul Rosales sa saiyang residencia sa Brgy. Balatas asin siya under arrest mientras na an suspechadong drug lord na tugang kaining si Victor Rosales alias Ching Lo an dai na inabotan sa saindang residencia; asin Jaime “Kupsit” Verdejo, taohan soboot ni Ching Lo nadakop sa tataghan kaini sa Brgy. Cararayan, gabos kan Ciudad nin Naga. 

        Mga 70ng miembros kan raiding team an nakasamsam nin mga sachet nin shabu asin iba pang paraphernalla alagad dai pa nadeterminaran kun perang gramos sagcod kasuodma mientras na pig-aandam an caso sa inquest fiscal sa pagbalga kan RA 9165 o an mapadapit sa Comprehensive Dangerous Drug Act of 2002. 

        Sa inicial na informacion an residencia ni Abagat sa Bombon, nasamsaman nin limang sachet nin shabu, apat na sachet nin shabu sa residencia kan saiyang aki na si Nadnad sa Dimasalang, Sta. Cruz, Ciudad nin Naga asin anom na sachet nin shabu sa residencia ninda Brgy. Capitan Rosales asin saiyang tugang na si Ching Lo. 

        Hi-tech an tataghan kan mga suspechadong drug pusher huli ta igwa nin mini camera na ginagamit sa pag-monitor kan mga naglalaog na tao sa saindang residencia asin naaaraman tulos kun igang masakyadang awtoridad. 

        Sinda Nadnad asin Ching Lo na mga at large an kabali sa sinangatan nin caso sa ilegal na droga. 

        An NBI nagkoa nin search warrant sa corte sa Manila na iyo an bitbit na armas nganing sakyadahon an sinambit na mga tataghan nin mga dorogista sa Ciudad nin Naga asin Bombon. 

        Pigpaliwanag ni Diaz na an Corte Suprema awtorisado an NBI na dawa sain na lugar puedeng maghagad nin search warrant sa executive judge nganing magamit na armas sa pagsamsam kan mga ilegal na droga aisn pag-arestar kan mga enveulto sa sinambit na ilegal na actividad. 
<i><b>IKA-ANOM NA TAON</b></i>
<b>CCCOM preparado na sa CMMA sa Junio 24</b>
<i><b>Fr<pd>.</pd> Occiano andam sa mga pagtuyaw</b></i>
An Caceres Commission on Communication (CCCOM) Director, Fr<pd>.</pd> Louie Occiano, Assistant Rector kan Peñafrancia Basilica Minore nagpahayag na pinahiwas ninda sa rehiyon an pag-reconosir kan mga local na practitioners na miembros kan media na nag-aadvocar kan “Christian Values Make Good Media.”
An CCCOM kan Archdiocese of Caceres sa Ciudad nin Naga igwa nang regionalize category sa print media sa pigtalaan na ika-anom na St. Peter Baptist Catholic Mass Media Awards (SPBCMMA) na gigibohon sa Archbishop residence sa Junio 24, 2006. An limang taon na mga nakaaging Catholic Mass Media Awards (CMMA) sa print asin broadcast media sana sa Camarines Sur. 

        An actividad piglalaoman na magiging makolor mientras na iyo an ika-482 na compleanyo ni Saint Peter Baptist. 

        Sa entrevista kan Bicol Mail sinabi ni Occiano na mas nagdakul an nagsusuporta kan saindang media awards mala ngani naglangkaw na si numero kan mga entries na nagsakat na sa 285 hali sa dating 132 na entries kan 5th SPBCMMA kan Julio 20, 2003. 

        Pigtawan niya nin importancia an CMMA sa media sector na kaipuhan ipadagos huli kan mga minasunod; Enot kun an sarong media tinawan nin dakulang previliyo na maka-ayon sa dakulang actividad na ini aadalan an mga binubutasan na tataramon, ma-ambicion na mas mapakarhay an saiyang pagkukulang kun sain siya kinakaipuhan maging maigot para sa saiyang profession; Ika-duwa kun nominado nagpapaheling na may nagtitiwala asin digdi mapapalangkaw an moral; asin dakulang angat sa saiya bilang media practitioner na may nagtitiwala kaya kabali sa mga nominado. 

        Sa pag-evaluar kan mga nakarecibeng awards nagka-igwa nin positivong observacion huli ta nagdakul an mga paradangog, nagdakul an mga advertiser sagcod na nakapaangat man kan saindang personal level na nabisto an saindang pangaran sa pagmantenir kan Christian values make good media. 

        Sa mga nakaaging CMMA dai nahahalian nin mga controvercia huli ta si ibang mga nagkadaraog an padagos sa pagtuyaw kan resulta kan awards. 

        Alagad si Occiano nagsabi na andam niyang akoon an mga critico contra sa saiya maging si Arsobispo Leonardo Z. Legaspi an nagpatanid na sa saiya na arog kaiyan an saiyang sasapoon. 

        Huli ta dai man puedeng paganahon an gabos, sinda dai maoogma, igwang magtutuyaw, sour gripping, ini dakulang challenge patiribayan nin boot, sabi pa kan director kan CCCOM. 

        Dinagdag pa kaini na kan gibohon si paglansar kan proyecto nagtao nin mga basehan an CCCOM kun panong makakabali asin macalificar sa criteria. Kun dai makoa kan nominado akoon an kadaogan asin dapat magpaheling na kan saindang marhay na performance sa masunod na taon. 

        Kun bako pa ngonian nindang panahon kun sinda pig-nominar nangangahulogan na igwang nagtitiwala sa saimo, sabi pa ni Occiano. 

        Sa record kan CCCOM ini an mga listahan kan mga entries asin an numero kan awards: 



<b>Kaalyado ni GMA sa SP Cam. Sur 
nagcondenar kan political killing</b>
<i><b>Investigacion kan CHR hagad kan militante</b></i>
PILI, Camarines Sur - Nakaguno nin suporta an mga militanteng grupo sa mga miembros kan Sanggunian Panlalawigan (SP) kan Camarines Sur na kaalyado ni Presidente Gloria Macapagal-Arroyo sa partido political kan magpasar nin resolution na na-cocondenar kan mga nangyayaring extra judicial killings na nagsakat na sa 37 an victima digdi sa povincia mientras na igwa nang total na 91 sa Bicol. 

        Naging collective an resolucion na pinangenotan ni Vocal Waren Señar tanganing ipaheling kan Sanggunian Panlalawigan kan Camarines Sur an saindang bilog na suporta sa pagcondenar kan mga militante sa nagpapadagos na mga political killing digdi sa provincia asin nangyayari man sa manlaen-laen na rehiyon. 

        Pagprotehir sa saindang deretso humano kaya sararo an mga miembros kan SP contra sa political killing. 

        An session regular kan Martes (Junio 27) kan SP vinisita kan mga militante matapos kan saindang caravan sa Ciudad nin Naga na nagdedenuncia ki PGMA kan mga nangyayaring political killing sa saiyang administracion. 

        Saindang pig-aacusar na militar man sana an suspechado sa mga panlilikidar sa mga lideres kan saindang organisacion na bestadong contra sa administracion na langtadan an pangapodan na dapat magdemiter na sa puesto si GMA huli ta bako man na ligitimong Presidente kan nacion. 

        Sa ngonian sa pinakahuring bilang nag-sakat na sa 670 an mga victima sa bilog na nacion, alagad dai man nareresolveran an mga caso kaya ngani saindang pig-aacusaran an miembros man sana kan awtoridad an suspechado sa sinambit na caso. 

        Sa ika-duwang impeachment case na pigsangat sa Camara-Baja contra ki PGMA kabali sa mga acusacion iyo an mga nangyayaring political killing na may sisimbagon an administracion. 

        An Caravan pinangenotan ni Jariz S. Vida, secretary general kan Bayan Muna sa Camarines Sur, yaon an grupo kan Peoples’ Organization Task Force Karapatan asin iba pang mga lideres kan militante asin kan saindang mga miembros. 

        Antes nagpasiring sa SP Camarines Sur nag-atubang sa grupo ni Vida sa pamayo kan oficina kan Commission on Human Rights CHR) sa Ciudad nin Naga na naghahagad nin tabang na ma-investigaran an mga caso sa pagkakabadil gadan kan saindang mga pag-iriba. 

        Sinda magpapadagos sa pag-protesta sagcod na dai natatawan nin justicia an pagkakalikidar kan saindang mga pag-iriba. 
<i><b>Patanid kan DepEd Bicol sa mga Principal</b></i>

Masinutil sa Dept. Order No. 15 cacasohan
Ciudad nin Legaspi – An Department of Education (DepEd) Bicol nagpatanid sa mga principal asin arin man na oficial kan mga escuelas publica na maatubang nin caso administrativo kun masinutil sa Dept. Order No. 15 na nagbabawal na mag-imponer nin contribucion sa mga magraduar sa elementaria asin high school. 

        Si DepEd Regional Director Celedonio Layon Jr. nagpaluwas nin patanid kasunod kan pinaluwas na Dept Order No. 15 ni Secretary Jesli Lapuz na estrictong iimplementar an saiyang orden sa tahaw kan inaatubang na krisis ngonian na panahon nganing maka-atendir an mga estudiante sa graduation exercises ngonian na school year 2008-2009. 

        Saiya nang pig-avisohan an mga school division superintendent sa anom na provincias asin pitong ciudades kan kabikolan na nag-atendir sa ginibong regional management committee meeting kan nakaaging semana na ginibo sa Ciudad nin Legaspi. 

        Sa entrevista kan Bicol Mail sa paagi nin telepono ki Jose Bonto, administrative officer kan DepEd Bicol piglinaw kaini na an orden kan saindang secretario dai 

        man absoluto na dai masingil nin ano man na contribucion envez mag-dedefende sa orolay kan PTA. 

        An mangyayari kun ano an pigkasundoan na contribucion kan mga magraduar iyan an masusunod, alagad bako nang directa na magiging envuelto an principal o arin man na oficial kan escualas publica. Ini magpoprohibir sana sa mga paratukdo na maghagad nin contribucion huli ta dawa na ngani voluntad an contribucion nagiging compulsory mientras na alangan na magsayuma an estudiante o magurang. 

        An mga school uniform pueding gamiton sagcod na mag-gamit nin toga kun ini iyo an kagustohan kan PTA. 

        Sa mga juespe de honor pueding mag-invitar nin politico alagad an mensaje dai dapat gamiton sa saindang ambicion sa politica. 

        An decicion kan DepEd na magpaluwas giraray nin bagong orden huli ta kan mga nakaaging graduation exercises an ibang mga principal nag-iimponer nin mga contribucion na dai na kaya kan mga magurang, huli kaini si mga estudiante na magraduar an dai na sana na-atendir. 

        Sa Ciudad nin Naga igwa nang mga escuelahan na nagpabor an PTA sa 300 asta 400 pesos na contribucion asin magamit nin toga, kabali na digdi iyo an Naga Central School. 

<i><b>30% kan refo project nakoa sana kan sarong contratista</b></i>
<b>Milliones pesos na proyecto kan DENR dai pig-publicar sa dyario</b>
Pili, Camarines Sur - An controvercial na mga proyecto kan DENR Bicol na kinababalihan kan reforestation project, agroforestry asin bamboo river bank stabilization na hababa an cantidad kan proyecto sa P5 milliones dai na pig-publicar an mga invitation to bid sa periodico local envez sa paagi na sana kan website o an inaapodna Philippine Government Electronic Procurement System (PhilGEPS), ini an paliwanag sa junta provincial kan Camarines Sur ninda Regional Executive Director Joselin Marcus Fragada asin Regional Technical Director Antonio Abawag. 

        Alagad sarong budget officer kan LGU asin miembro kan bids and award commitee (BAC) na nakaolay kan Bicol Mail nagpahayag na an tamang proceso dapat isabay sa website asin publicacion sa periodico local nganing dakul makaaraman na interesadong contratista. 

        An duwang mga oficial kan DENR Bicol kaibahan si Pendro Francisco Milla naging visita sa regular session kan junta kan Martes nganing hagadan nin paliwanag sa implementacion kan sinambit na mga proyecto. 

        Sinabi pa ninda na kun sobra na sa cantidad P5 million an proyecto iyan kaipuhan ipublicar na sa periodico nacional na may mahiwas na circulacion, alagad an pinakalangkaw sana nin cantidad kan proyecto kan agencia pigpako sa P4.9 million. 

        An fondo sa proyecto kan DENR kan taon 2007 cantidad P33-M mientras na P129-M kan 2008 ini sa lindong kan Bicol River Basin and Watershed Management Project (BRBWMP). 

<b>NOTICIA SA SUBASTA DAPAT PIG-PUBLICAR SA DYARIO </b>

        Sa entrevista kan BM ki Budget Officer Frank Mendoza kan City Hall kan Ciudad nin Naga, ipinahayag kaini na kun sa saiyang opinion bilang miembro kan BAC kan ciudad maninigo sana na isabay an pagpasabot sa publico kan invitation to bids kan proyecto sa paagi kan website asin publicacion sa periodico local na an cantidad kan sinambit na mga proyecto sobra sa P2 million. 

         Ini base sa Seccion 5 kan implementing rule kan Republic Act 9184 o an mapadapit sa The Government Procurement Reform Act, sabi pa ni Mendoza. 

        Pigpahimotikan pa ni Fragada an mga sombong dapit sa ghost reforestation project, bukas an saindang oficina sa ano man na investigacion asin dai matolerar kan mga salang gibo kan saindang agencia, alagad kun igwang mga reclamo sa proyecto iyan sainda nang pigbabasol an mga contratista. 

<b>P43-M SA P129-M KAN FONDO SA PROYECTO NAKOA SANA KAN SARONG CONTRATISTA </b>

        Natuyawan ni Vocal Angel Naval kan segundo distrito kan Camarines Sur na sa 129 milliones pesos na fondo sa proyecto kan agencia an 43 milliones pesos o 30 por ciento na contrata nagdalagan sana sa Bicolandia Upland Resources Development Foundation, Inc. (BURDFI). 

        An sinambit na NGO pigreclamo kan LGU Tinambac huli sa report na tapos na an refo project alagad sa papel sana. 

        Alagad an simbag kan director na nag-agi sa proceso an subasta asin nangyari na nakoa an kadakli sa proyecto kan BURDFI huli ta pueding iyo an may pinakahababang pusta, “non issue” na an reclamo sa subasta huli ta si mga nang-gana calificado. 

<b>PIGHAHAGAD NA COPIA KAN CONTRATA NAGSAYUMANG MAGTAO SA JUNTA </b>

        Nagsuma si Abogado Abawag magpadara kan copia kan contrata kan proyecto sa Sanggunian Panlalawigan envez an pueding ipadara sana iyo an accomplishment report asin cantidad kan proyecto. 

        Si Vocal Rex Oliva kan cuarto distrito naghurot kaini sa tahaw kan pigsasabi ni Fragada na transparent an saindang agencia asin parte kan inaapod na in aid of legislation. 

        Mayo nang maginibo an junta provincial sa katuyohan kuta na na maaraman an dalagan kan proyecto asin dapat maging bukas sa publico. 

        Si Vocal Darius Nopra kan premirong distrito kan provincia iyo an nag-invitar sa oficial kan DENR sa atubangan kan controvercia sa implementacion kan reforestation project na mayong coordinacion sa mga LGU asin nagsusumiter na completed na an proyecto alagad sa actual na inspection mayo man asin an iba dugay nang matapos arog kan reclamo ni alcalde Ruel Velarde kan Tinambac. 

        An Vocal kan premir distrito nagreclamo kan dai maheling na mga proyecto sa banwaan kan Libmanan apesar kan pigsasabing tapos na.



<i><b>SUBPOENA PIGSERVE KAN NBI</b></i>

Fragada isusunad na sa pag-ogid kan Ombudsman
Pinapa-atubang na sa investigacion kan Resident Ombudsman kan Camarines Sur si Regional Executive Director Joselin Marcus Fragada kan Department of Enviroment and Natural Resources (DENR) Bicol nganing saiyang simbagon an controvercia sa sahot na ghost reforestation project sa nagkaperang mga banwaan kan Camarines Sur asin pinapasumiter kan mga documento sa implementacion kan proyecto. 

        Si Provincial Prosecutor Agapito Rosales, Resident Ombudsman kan Camarines Sur nagpahayag sa Bicol Mail na saiya nang pig-subpoena sa paagi kan NBI si Fragada na pig-recibe kan saiyang staff sa oficina kan Marzo 6, 2009 na dapat mag-aparesir alas 9:30 nin aga ngonian na Marzo 19. 

        Pinapasumiter na an regional director kan mga documentos sa upland reforestation project na pig-implementar sa mga Barangay kan Sto. Nino asin Gatbo, Ocampo, Camarines Sur; sa mga Barangay kan Cury asin Tinangis kan banwaan nin Pili asin Harubay kan Calabanga. 

        Kabali sa mga pighahagad kan Ombudsman iyo an contract document entre kan DENR asin kan Bicol Small fishermen Foundation,, Catanduanes Upland Management and Development, kaparejong documentos na pighahagad sa contrata sa Bicol Upland Resources Development Foundation, Inc., program of work, local of map and project site, work and financial plan asin disbursement vouchers. 

        An pamayo kan DENR may sisimbagon huli kan posibleng pagbalga kan Procurement Law o an RA 9184. 

        Si Rosales naglalaom na matonga sa saiyang oficina si Fragada ngonian na aldaw nganing masimbagan niya an mga isyu contra sa implementacion sa sinambit na proyecto. 

        Sa enot na pahayag kan pamayo kan DENR Bicol, segun saiya mas marhay man an arog kaining investigacion kan Resident Ombudsman huli ta iyo ini an tamang forum nganing masimbagan niya an mga acusacion. 

        Sa entrevista kan Bicol Mail ki Alcalde Nilo Sarte kan banwaan nin Ocampo, ipinahayag kaini na si Brgy. Capitan Rokie Benosa kan Gatbo nagbuyagyag na sa 224ng hectariang pigsasabing tapos nang reforestation project, alagad nasa 10ng hectaria pa sana an natanuman. 

        Sa Brgy. Sto. Nino, si Brgy. Capitan Freddie Zuelo nag-report sa alcalde na sa 150ng hectariang reforestation project na pig-report na tapos na, alagad nasa lima sanang hectaria an natanuman. 

        Natuyawan kan jefe ejecutivo local an director kan DENR Bicol huli ta apesar kan pangako sa saiya matapos kan ginibong programa sa People’s Hour na ma-conducir sinda nin inspection sa lugar kan proyecto, dai man nagtutonga an arin man na personajes kan agencia. 

        Mientras tanto, liwat naman na-discobre na mayong katutoanan an accomplishment report kan DENR na tapos na an bamboo river bank stabilization sa Brgy. Malbogon, Libmanan, Camarines Sur huli ta dai man naheheling sa ginibong inspection kan grupo ni Fragada asin ni Vocal Darius Nopra kan nakaaging Miercules envez pigdara pa sana si mga seedling kan contractor na naka-pangaran sa Guisican Multi-purpose Cooperative, Inc. 

        Sinabi ni Nopra na mismo si Bgry. Capitan Martin Cielo iyo mismo an nagreclamo sa director na mayo ninda naheheling an proyecto. Kun igwa man si 96 na mga tinanum kawayan kan mga residentes kan barangay na dai pigbayadan. 

        Ini saro sanang pagpatotoo na igwang nangyayaring anomalia sa proyecto, sabi pa kan vocal kan premir distrito. 

        Kabali pa sa nakatalaan na investigaran kan Ombudsman iyo an reforestation project sa Tinambac, Camarines Sur na pig-reclamo ni Alcalde Ruel Velarde asin sa iba pang mga banwaan base sa nag-aabot na mga documento sa sinambit na oficina. 

        An oficina ni Velarde nakarecibe na kan accomplishment report na tapos na an proyecto sa Brgy. Lupi, alagad dai man tapos. 

<b>200 megawatts matitipid 
sa corriente sa “Earth Hour” </b>

An Department of Energy (DOE) nagpahayag na makakatipid nin sagcod sa 200 megawatts nin corriente asin kun icoconvertir sa cuarta maabot sa dos milliones pesos sa enterong Filipinas sa pag-observar kan ‘Earth Hour” sa Marzo 28 na mapoon alas 8:30 asta 9:30 nin bangui. 

        Pigkakarkulo na maabot sa 100 milliones na tao an maparticipar kabali sa Filipinas asin ngonian na taon target an on billion na tao asin on mill na ciudades sa enterong kinaban pati na an pagbaba kan polucion sa pagsabay man kan mga vehiculos. 

        Ini an mga pahayag ni Assistant Secretary Leonilo Lariosa kan DOE sa ginibong press conference sa Villa Caceres Hotel sa Ciudad nin Naga kan Miercules, Marzo 25, 2009 kasabay sinda DBM Secretary Rolando Andaya, Director Antonio Cintura kan Bangko Sentral ng Filipinas asin iba pang mga Undersecretary kan Malacanang matapos kan ginibong sarong aldaw na Philippine Economic Briefing. 

        An lakdang na ini bilang pagpakusog kan panindugan dapit sa climate change sa paagi kan simpleng switching off kan mga ilaw asin electrical devices sa mga harong asin establisimiento commercial sa laog nin sarong oras. 

        Digdi sa Filipinas mga diez milliones na kaharongan asin kabali an 500 na corporacion, sabi pa ni Larrioso. 

        Piglinaw kan DOE na an pag-gadan kan ilaw voluntario sana na kun haen an manlaen-laen na ciudades nagpahayag na kan saindang activong participacion. 

        Sa Ciudad nin Naga nagpasar nin resolucion an Sanggunian Panlungsod na pigpadrenohan ni Consejal Bernadette F. Roco kan liwat na pag-adaptar kan resolucion na mina-declarang poon alas 8:30 asta alas 9:30 nin bangui bilang “Earth Hour”. 

        An formal na ceremonia sa pag-gadan kan ilaw gigibohon sa sarong establisimiento commercial sa Magsaysay Avenue na papangenotan ni Alcalde Jesse Robredo asin mga oficiales local kan ciudad. 

        Manlaen-laen na sectores kabali an mga oficiales de barangay an activong maparticipar sa pagsuporta sa pigtalaan na programa. 

        An pinaka-enot na “earth hour” pigconducir sa Sydney Austrialia sa pag-ultanan kan oras na alas 7:30 asta 8:30 nin bangui kan Marzo 30, 2007. Pigparticiparan nin dos mil na mga establisimiento commercial na nakatipid nin 20,000 kwh sa corriente. 

        Kan taon 2008 an Ciudad nin Naga nagparticipar kasabay kan iba pang mga ciudades sa nacion. 

        Si Gob. L-Ray Villafuerte kan Camarines nagsabi na an capitolio Provincial an pusog minasuporta sa Earth Hour. 

        An mga agencias de gobierno sa Bicol nagconfirmar na kan saindang participacion. 

        Mientras tanto, an manijamiento kan Camarines Sur II Electric Cooperative an nagconfirmar na masuporta sa “earth hour”, segun sa confirmacion ni Ms. Jovy Dy oficial na parapahayag kan cooperativa. 



<b>Stock kan NFA rice sa CSur ma-uubos na</b>
<i><b>Madayang NFA rice retailers binawian mga licencia</b></i>
Nagkukulang na an supply kan NFA rice na pigdidistribuer sa mga awtorisadong NFA rice retailers sa 35 banwaan asin Ciudades kan Naga asin Iriga kan Camarines Sur huli ta kulang na an stock nin bagas sa bodega kan NFA sa barangay Palestina, Pili, Cam. Sur. 

        Nagkapera nang mga oportunista asin madayan NFA rice retailers an nagkadarakop kan Palengke Watch kan NFA asin temporariong pigcancelar an saindang licencia mientras na pighahagadan nin paliwanag. Kadakli sa mga nadakop overpricing kan pinapabakal na bagas kan NFA. 

        Kun igwa pang alocacion sa mga NFA rice reatailers alagad iyan limitado na mala ngani an pagpabakal nin bagas nalawig na sana nin saro sagcod sa duwang oras pakatapos kaini sarado na sa pagpabakal kan NFA rice. 

        Kaipuhan may 90,000 na sakong stock nin NFA rice bilang food security sa Camarines Sur sa ngonian segun sa mga pahayag ni Provincial Manager Jose Danilo Nieves igwa na sanang 24,000 para sa l6 dias. Alagad saiyang piglinaw na igwa pa sindang pighahalat na alocacion hali sa bodega kan NFA regional office sa Ciudad nin Legaspi. 

        Dakula an posibilidad na maghuros sa 40 por ciento an supply nin bagas sa Camarines Sur huli ta dakul an nanganga-ipong consumedores kan NFA rice na an precio P18.25 cada kilo mientras na sa commercial nagparamahal nag-aabot na sa P25.00 asta sa P33.00. 

        Sa Ciudad nin Naga si alcalde Jessie M. Robredo pamayo kan price monitoring council pigsugo si Consejal Maria Elizabeth “Babeth” Lavadia, chairman kan committee on consumers protection kan Sanggunian Panlungsod na mag-monitor kan precio kan NFA rice asin commercial rice. 

        Sa entrevista kan Bicol Mail ki Lavadia saiyang pigconfirmar na nagwawara-wara an NFA rice sa mercado publico mientras na si walong NFA rice retailers digdi piglimitaran si alocacion kan bagas. 

        Mantenido sa Pl8.25 an cada kilo, alagad an pagpabakal may oras sana poon alas 8:30 asta alas l0:00 nin aga. Sa commercial rice nagpapako sa 25 asta sa 33 pesos cada kilo. 

        An grupo ni Lavadia sa paglibot sa tiendahan nin mga bagas kinababalihan kan representante kan DTI, asin assistant market Supt<pd>.</pd> Frederic Arias. 


<b>NFA NAGSEGURO NIN REGULAR NA SUPPLY NIN BAGAS </b>
        Pigpahayag ni Nieves na si mga NFA retailers igwang alocacion na bagas alagad limitado. An reclamo na dai man nahehelingan an ibang retailers na nagpapabakal kan NFA rice envez pigdududahan na pighahalo sa commercial rice. An sombong pig-iinvestigaran na kan saindang oficina. 

<b>10ng MADAYANG NFA RICE RETAILERS NADAKOP </b>
        Pigpaluwas na an mga pangaran kan nagkadarakop kan grupo kan Palengke Watch na kinababalihan ninda Elizabeth Bare kan San Jose, Milaor, sa casong overpricing; Antonia Ani kan Dinaga, Canaman, sa casong pagsayumang magpabakal kan NFA rice; Alberto Madrigal kan Ragay, sa dai pag-display kan NFA rice; Ramon Bacudio sa mercado kan banwaan nin Ragay – overpricing na P25.00 cada kilo; Rosa Acenita kan Gaongan, Sipocot – overpricing P19.00 cada kilo; Jaime Azuero kan Tara, Sipocot – overpricing na P19.00 cada kilo; Maribel Llorente kan San Juan, Sipocot – overpricing sa Pl9.00 cada kilo; Aida Garcia kan Tara, Sipocot – sa reclamong “diversion of NFA rice”; Manual Pasa kan Lagonoy – mayong signboard na NFA retailers; asin pignaranan sanang Bolalin kan Agdangan. 

        An sinambit na nagkadarakop temporariong pigcancelar an saindang licencia mientras na pigpapadagos pa an investigacion. 
<i><b>PINILI KAN SP</b></i>
<b>Pig-indorsar na CD ki JMR takot sa jueteng</b>
Si P\/Sr<pd>.</pd> Supt<pd>.</pd>  Edwin Jose Nemenzo iyo na an pig-indorsar kan Sanggunian Panlungsod kan Ciudad nin Naga ki Alcalde Jesse M. Robredo na maging full-fledged na City Director (CD) kan Naga City Police Office (NCPO), alagad naka-atubang nin amay na pagtuyaw asin angat sa saiyang kakayahan sa campania contra sa ilegal na sugal na jueteng. 

        An jefe ejecutivo local padagos an panindugan contra sa ilegal na sugal na jueteng alagad an pig-indorsar kan Sanggunian Panlungsod na maging permanteng City Director nag-ako na ginagabatan na mapuho an operacion kan jueteng sa Naga. 

        Si Robredo pighahalat kan SP kun saiyang papaboran na maging full-fledged na City Director asin piglalaoman na ma-anunciar na kan saiyang decicion. 

        Siya na an pigsuportaran kan consejo sa paagi kan resolucion na pigpadrenohan ni Consejal Jose Tuason matapos magpalyar na mag-atendir sa regular session kan Sanggunian Panlungsod sa duwang veces na invitacion an apat pang nominees na oficial kan PNP na hali pa sa Camp Crame na pigsumiter sa oficina ni Robredo ni OIC Regional Director Roberto Bondoc kan Bicol PNP. 

        Naging cuestionable an kakayahan ni Nemenzo laban sa jueteng huli ta nagpalso an saiyang pangako sa City Hall na sa laog nin 24 oras kaya niyang mapapundo an operacion kan jueteng. 

        Kan perang aldaw palang siya sa NCPO mayo pang bola kan sugal na jueteng sa saiyang area of responsibility kun igwa man iyan collection sana, alagad envez na mapundo nagka-igwa lugod kan bola aro-aldaw na ginigibo sa barangay Pacol, Ciudad nin Naga. 

        Sinudya siya ni bise Alcalde Gabriel H. Bordado Jr. kun ano si nangyari kan pangako niyang 24 oras laban sa jueteng an nangyari inako na sana sa SP na nasasakitan siya sa pagpuho kan ilegal na sugal. 

        Pinatanidan siya kan bise alcalde na pundohon an sugal maging an collection asin magconcentrar sa iba pang campania sa criminalidad orog na sa mga street crimes. 

        Si Tuason, dating jefe de policia kan Naga PNP antes naging miembro kan SP kan maka-olay kan Bicol Mail sinabi kaini na kun decidido an sarong pamayo kan policia na pundohon an sugal iyan pueding mangyari. 

        Nag-asegurar si Nemenzo na an saiyang plano laban sa criminalidad loway-loway na ma-iimplementar sa laog nin anom na bulan kaayon na an implementacion kan mga ordenanza kan City Hall. 

        Nagtutukaw palang siyang OIC City Director, padagos na naglalangkaw na caso iyo an mga snatching asin harabonan na iyo an saiyang kabali sa prioridad na kaipuhan an dugang na police visibility sa centro kan ciudad mientras na 90 por ciento kan mga criminalidad nangyayari sa central business district I. 
<i><b>ORDEN NI ARZOBISPO LEGASPI PIGLINAW</b></i>
<b>Sagradong misa dai gamiton sa politica</b>

Bako lang ki star witness Rodolfo Lozada Jr. envez maging sa mga rally kan pro-administration dai ma-misa an arin man na padi kan Arsobispo kan Caceres, kun gusto ninda mag-atendir sa santa misa bukas an simbahan dai kami nag-poprohibir dai sinda pag-misahan, sabi sa mga pahayag sa Bicol Mail ni Fr<pd>.</pd> Louie Occiano sa ngaran kan diocese. 

        Ini an panindugan kan simbahan kasunod kan inaatubang ni Lozada na sinasayumahan nang atendiran nin mga padi an mga rally kaini arog kan pinaka-huring incidente sa Cebu kan dai sipoton nin kapadian si misa para sa katutotoanan. 

        Sinabi ni Occiano na sarong “reminder lang” an ginibo ni Arzobispo Leonardo Legaspi kan Caceres huli ta an misa sarong sagradong bagay dai dapat pag-gamiton sa ano man na bagay na magcrecrear nin pagkabaranga kan tao sa paagi nin mga mahaharang na tataramon political. 

        An dignidad kan misa na an katutotoanan kaini kabanalan kun yaon an mga raliyista makorahaw kan saindang kaangotan contra sa iba kaya an orden bako lang para ki Lozada. 

        Piglinaw kan simbahan na mayo man nin official statement si Legaspi kundi ini pagpa-girumduman sa kapadian sa sarong asemblia na dai gamiton an misa sa ano man na political rallies. 

        Si Lozada nakatalaan kuta na mag-abot sa Ciudad nin Naga sa Marzo 24, 2008 sa invitacion kan multi-sectoral group asin kan catholic school nganing magconducir man digdi nin “Mass for Truth” kaibahan si Lozada, alagad pigcancelar huli kan accion simbahan contra sa saiya. 

        Si Occiano na iyo an director kan Caceres Commission on Communication nagsabi na saindang pigsusuportaran an campania sa katutoanan mala ngani an Catholic Bishop Conference of the Philippines na-ngangapodan para sa katutoanan sagcod na pighurot ki PGMA na tunawon na an Executive Order 464. 

        Si Lozada padagos na pig-iipit kan gobierno kasunod kan saiyang pagtestigos sa ZTE deal na pano-pano nin curapcion na envuelto an mga taga Malacanang. 

        Sa mga rally na saiyang pig-aatendir parating sinisiwagan nin mga pagtuyaw si Presidente Gloria Macapagal-Arroyo huli sa isyu sa curapcion. 

        An ibang mga suportadores ni Lozada sa Ciudad nin Naga nagpahayag nin kamundoan sa orden kan Arzobispo huli ta igwa na logod naglangtad na star witness sa curapcion asin paghanap nin katutoanan dai suportado an sinambit na crusada. 

<b>Erap duwang aldaw malibot sa CamSur</b>

Nakatalaan na magvisita sa Camarines Sur sa Marzo 30, 31, 2008 si dating Presidente Joseph Estrada nganing maaraman an pulso kan publico sa posibleng pag-candidato niya liwat sa 20l0 presidential election. Enot nang pigconfirmar niya sa media sa Manila na dai niya hinahali an plano na liwat na magcandidato sa maabot na eleccion kaya ngani nagpapadagos an saiyang paglibot. 

        Makikipag-hampangan siya sa mga lideres kan oposicion kabali si Congresista Arnulfo Fuentebella kan tercer distrito kan Camarines Sur, dating Presidential Assistant for Bicol Affairs Anton Dy-Prieto asin iba pang mga lideres na nagsuporta sa saiya kan siya magcandidatong presidente para magconsulta sa plano na magtapsok giraray sa politica. 

        Duwang aldaw siya sa Camarines Sur asin an saro sa ocacion na saiyang aatendiran sa Marzo 30 iyo an graduation ceremonies kan Partido State University (PSU) na siya an magiging juespe de honor. 

        An PSU na namumugtak sa Goa, Camarines Sur na-crear bilang State University susog sa Acta Republica 9029 na pig-padrenohan ni Fuentebella asin siya pa kaidto an House Speaker mientras na yaon pa sa puesto si Estrada. 

        An dating presidente ma-visita pa sa Ciudades kan Naga asin Iriga mientras na sa Marzo 30ng banggui maturog sa sarong hotel sa Naga. Afuera pa kaini posibleng mag-motorcade sa centro kan ciudad asin sa pagtaraid na municipios. 

        Papangenotan ni dating Speaker Fuentebella an pagsabat ki Estrada sa Naga Airport sa Pili, Camarines Sur. 

        Sa halipot na panahon kan dating presidente sa Malacanang dakul na proyecto an nadara sa Partido area mientras na an congresista digdi nasa puesto pa bilang House Speaker. 

        Napag-araman na plano pa kan dating presidente na maglibot pa sa ibang provincias kan kabikolan kabali an Masbate na kun haen gana siya digdi sa presidential election. 

        Alagad an campo ni Erap nagsayuma pang confirmaron kun nuarin liwat malibot sa Bicol huli ta pig-aandam pa an planong pagbalik digdi sa rehiyon. 

        Siya naglibot na sa ibang rehiyon parte kan ginigibong consultacion sa pagbalik liwat sa politica na dawa na ngani enot na niyang pig-nigaran, alagad sa ngonian inako na dai mahahali an ambicion na magbuelta siya sa presidential election. 

<b>Shabu tiangge sinakyada kan PNP Naga, 
siyam arestado</b>
SIYAM na mga dorogista, kabali an sarong dating barangay kagawad an naarestar kan PNP kan Ciudad nin Naga kaibahan an fuersa kan Public Safety Office kan City Hall asin kan SWAT team kan saindang sakyadahon an shabu tiangge sa Isla Sison, Peñafrancia Avenue kasuodmang alas 11:45ng aga. 
An residencia ni Arnulfo Comprado kan Isla Sison, asin nasa lista kan PNP na envuelto sa ilegal na droga iyo an sinakyada kan mga miembros kan awtoridad. 

        An sinambit na lugar nagkapera nang veces na pigsakyada kan PNP asin PDEA maging kan NBI alagad huli ta shabu tiangge dai ma-ubos-ubos an mga dorogista. 

        Kan panahon ni NBI Director Ricardo Diaz, sinakyada na an sinambit na lugar asin igwa nang mga sinangatan nin caso sa RA 9165, kaya ngani markado na nin pula kan PNP Naga an Isla Sison. 

        Pig presentar ni OIC Chief of Police P\/Supt<pd>.</pd> Benjamin Suratos sa prensa an mga suspechado na nadakop sa acto na naggagamit nin ilegal na droga asin kinababalihan ninda: Edwin Aureus y Sales, 37 kan brgy. Dayangdang, Ciudad nin Naga; Alfredo Danao y Recafrente, 28, taga San Roque, Pili, Camarines Sur; Jorge de Vera III y Corporal, 26, Paraiso St., Sta. Cruz, Ciudad nin Naga; Arnel Agnote y Wares, 29 taga Sta. Cruz, Ciudad nin Naga; Romeo Comprado y Buyong, 22 kan Isla Sison, Peñafrancia Avenue; Marica Gomez y Perez, 42, taga Kalalayan St., Diliman, Quezon City asin nag-eerok sa zone 5 kan brgy. San Francisco, Ciudad nin Naga; Arnulfo Comprado y Cadores, 57, kan Tarosanan, Camaligan, Camarines Sur; Richard Diaz y Matabang, 25, kan zona 1, Mabulo, Ciudad nin Naga asin si Leda Labuanan y Paragas, 37, daraga, kan zona 5, San Francisco, Ciudad nin Naga. 

        Nasamsam sa sainda iyo an 24ng sachet nin shabu, cash nagcacantidad nin P15,347.00, duwang cellphone, mga liter na gamit sa pot session, aluminum foil na pampatos sa shabu, motorsiklo na ginamit sa pag-transportar kan droga asin iba pang mga paraphernilla. 

        An policia kan Naga dawa panahon nin eleccion alagad dai nagpahayag sa campania sa ilegal na droga mala ngani sobra sa sarong bulan an ginibo nindang pag-monitor sa operacion kan ilegal na droga sa Isla Sison na bestadong shabu tiangge sa Naga, sabi pa ni Suratos. 

        Sinda envuelto sa pag-gamit asin pagtulak kan droga mientras na kadakli sa saindang arog kan mga Comprado, nagkapera nang veces naarestar asin may pendiente na nin caso sa ilegal na droga. 

        An caso sa pagbalga sa Acta Republica 9165 iyo an saindang inaatubang na caso sagcod na directa nang sangatan nin caso kan PNP Naga. 

        An mga apprehending officer iyo sinda SPO1 Ruben Antonio, PO3 Raul Salonga Bongon; PO3 Norberto Ruz Genova asin PO2 Romeo Ranara, mga civilian na hali sa oficina kan PSO sinda Rodito Francisco, Jayvee Banaag asin Hermie Bin.

<b>Shabu tiangge sinakyada kan PNP Naga, 
siyam arestado</b>
SIYAM na mga dorogista, kabali an sarong dating barangay kagawad an naarestar kan PNP kan Ciudad nin Naga kaibahan an fuersa kan Public Safety Office kan City Hall asin kan SWAT team kan saindang sakyadahon an shabu tiangge sa Isla Sison, Peñafrancia Avenue kasuodmang alas 11:45ng aga. 
An residencia ni Arnulfo Comprado kan Isla Sison, asin nasa lista kan PNP na envuelto sa ilegal na droga iyo an sinakyada kan mga miembros kan awtoridad. 

        An sinambit na lugar nagkapera nang veces na pigsakyada kan PNP asin PDEA maging kan NBI alagad huli ta shabu tiangge dai ma-ubos-ubos an mga dorogista. 

        Kan panahon ni NBI Director Ricardo Diaz, sinakyada na an sinambit na lugar asin igwa nang mga sinangatan nin caso sa RA 9165, kaya ngani markado na nin pula kan PNP Naga an Isla Sison. 

        Pig presentar ni OIC Chief of Police P\/Supt<pd>.</pd> Benjamin Suratos sa prensa an mga suspechado na nadakop sa acto na naggagamit nin ilegal na droga asin kinababalihan ninda: Edwin Aureus y Sales, 37 kan brgy. Dayangdang, Ciudad nin Naga; Alfredo Danao y Recafrente, 28, taga San Roque, Pili, Camarines Sur; Jorge de Vera III y Corporal, 26, Paraiso St., Sta. Cruz, Ciudad nin Naga; Arnel Agnote y Wares, 29 taga Sta. Cruz, Ciudad nin Naga; Romeo Comprado y Buyong, 22 kan Isla Sison, Peñafrancia Avenue; Marica Gomez y Perez, 42, taga Kalalayan St., Diliman, Quezon City asin nag-eerok sa zone 5 kan brgy. San Francisco, Ciudad nin Naga; Arnulfo Comprado y Cadores, 57, kan Tarosanan, Camaligan, Camarines Sur; Richard Diaz y Matabang, 25, kan zona 1, Mabulo, Ciudad nin Naga asin si Leda Labuanan y Paragas, 37, daraga, kan zona 5, San Francisco, Ciudad nin Naga. 

        Nasamsam sa sainda iyo an 24ng sachet nin shabu, cash nagcacantidad nin P15,347.00, duwang cellphone, mga liter na gamit sa pot session, aluminum foil na pampatos sa shabu, motorsiklo na ginamit sa pag-transportar kan droga asin iba pang mga paraphernilla. 

        An policia kan Naga dawa panahon nin eleccion alagad dai nagpahayag sa campania sa ilegal na droga mala ngani sobra sa sarong bulan an ginibo nindang pag-monitor sa operacion kan ilegal na droga sa Isla Sison na bestadong shabu tiangge sa Naga, sabi pa ni Suratos. 

        Sinda envuelto sa pag-gamit asin pagtulak kan droga mientras na kadakli sa saindang arog kan mga Comprado, nagkapera nang veces naarestar asin may pendiente na nin caso sa ilegal na droga. 

        An caso sa pagbalga sa Acta Republica 9165 iyo an saindang inaatubang na caso sagcod na directa nang sangatan nin caso kan PNP Naga. 

        An mga apprehending officer iyo sinda SPO1 Ruben Antonio, PO3 Raul Salonga Bongon; PO3 Norberto Ruz Genova asin PO2 Romeo Ranara, mga civilian na hali sa oficina kan PSO sinda Rodito Francisco, Jayvee Banaag asin Hermie Bin.

<b>CSur tinuwadan na kan PDEA</b>
AN Philippine Drug Enforcement Agency (PDEA) sa Camarines Sur na may oficina sa atubangan mismo kan natad kan PNP Naga an mayo nang serve sa ngonian huli ta haloy nang sarado na dating kulang an saindang personajes alagad sa ngonian entero nang mayong naglalaog sa oficina. 
An PNP Naga na suhay man sa PDEA, sinabi ni OIC Chief of Police P\/Supt<pd>.</pd> Benjamin Suratos na kan siya mag-asumir sa policia kan Ciudad nin Naga kan enot na semana kan Noviembre 2006 dai niya naheling na nagbukas an sinambit na oficina. 

        Igwang directiva na an miembros kan PNP na yaon sa PDEA dapat mag-firma sa sarong waiver kun sinda mapadagos na miembro kan PDEA o sa PNP asin sagcod na sana sa Junio 2007 an saindang plaso na magdecicion. 

        An campo crame mapasunod na kan pagbawi kan miembros kan PNP na destino sa PDEA nganing gamiton an fuersa contra sa mga criminalidad asin sa campania sa insurgencia. Kun iimplementar si PNP Chief director General Oscar Calderon an pag-recall 50 por ciento kan mga miembros kan PDEA an mawawara o 1,000 personajes na destino sa manlaen-laen na rehiyon kabali an Manila. 

        Si P\/Chief Inspector Nelson del Socorro dating jefe kan PDEA sa Camarines na componido sana sinda nin tulong miembros an dai naman naglalaog mientras na yaon na sa Ciudad nin Legazpi asin dai man nagwalat nin coordinacion sa PNP Naga kun siisay an nagribay sa saiya. 

        An Ciudad nin Naga na may halangkaw nin caso sa ilegal na droga alagad an PDEA na iyo an may mayor na obligacion an campania contra sa droga an dagos nang pinabayaan. 

        Pigpaliwanag man ni Suratos na sa PNP Naga iyo an naghihiro sa campania contra sa sinambit na ilegal na actividad mientras na sinda deputized man sa campania sa droga. 

        An PDEA piglalaoman na makulang an saindang personajes efecto sa Julio 2007 oras na bawion na kan PNP an mga police detail sa agenciang ini. 

        Dawa mayo na kan mga elementos kan PDEA sa Ciudad nin Naga alagad kan Marzo 7ng udto an PNP Naga, SWAT team asin an Public Safety Office (PSO) kan City Hall nagconducir nin pananakyada sa shabu tiangge sa Isla Sison, Peñafrancia Ave., na siyam an mga nagkadarakop acto na nag-gagamit kan shabu. 

        An sinambit na lugar bantugan na tataghan kan ilegal na droga sa laog kan ciudad na sagcod sa ngonian dai ma-ubos-ubos an mga nagkakadarakop particularmente an nagkaduwa sagcod sa tulong familia an bestado na drug pusher asin nag-gagamit kan ilegal na droga. 

        Si alcalde Jesse M. Robredo nagsabi na an sinambit na operacion enot pinaabot sa saiyang oficina sagcod na nag-gibo nin operacion nganing magkadarakop an mga envuelto sa droga. Sinda tulos man pigpa-abotan nin comendacion kan alcalde.

<b>Brgy. capitanes, tanods cacasohan kun 
dai mabaklas kan mga illegal posters</b>
<i><b>DILG nagpaluwas Memo Circular</b></i>
MAATUBANG nin caso administrativo an mga oficiales de barangay asin mga tanod kun magpalyar sa pag-implementar kan Memorandum Circular No. 2007-05 na pig-isyu ni DILG Secretary Ronaldo V. Puno kan Marzo 12, ngonian na taon.
An sinambit na Memo Circular iyo an Comelec en banc Resolution No. 7823 na pig-promulgar kan Febrero 14, 1007, na pig-deputized an oficiales de barangay asin barangay tanods sa gabos na ciudades asin municipalidades, sa pagbaklas kan mga illegal campaign materials. 

        Si City Director Fatima M. Penino kan DILG sa Ciudad nin Naga nagconfirmar sa Bicol Mail na nakarecibe na sinda kan copia kan memorandum circular asin sa miting kan mga barangay secretary kasuodmang hapon pigparecibe na kan saiyang oficina an memorandum nganing estrictong iimplementar kan mga oficiales de barangay. 

        An Liga ng mga Barangay sa Ciudad nin Naga sa pamamayo ni Liga President Jose Maria Mercado mayo pa nin panindugan kun saindang iimplementar huli ta an City Legal Officer kan City Hall an dai uyon sa resolucion kan Comelec. 

        Sa entrevista ki Abogado Nelson Legacion, City Legal Officer kan ciudad sinabi kaini sa Bicol Mail na mabalga sa Seccion 264 kan Omnibus Election Code an pag-deputized sa mga oficiales de barangay asin tanods huli ta pigtawan sinda nin poder na arestaron an mga nag-cacampania sa paagi kan pagbugtak nin mga campaign materials kan candidato. 

        Kabali sa mga trabajo ninda sa barangay sa gigibohon na eleccion, iyo an mga minasunod: 

        1. Baklason an mga campaign propaganda materials na binugtak sa mga pampublikong lugar na luwas sa common poster area; 

        2. Baklason an mga illegal campaign materials na dawa sain na sana pig-displayed; 

        3. Mag-gibo nin mga accomplishment report sa saindang campania contra sa mga ilegal na posters; asin 

        4. Dapat mag-monitor asin bantayan an mga persona na nagbubugtak asin nag-didistribuir kan sinambit na unlawful election paraphernalia asin arestaron an siisay man madadakop nin “in flagrante delicto”. 

        Alagad an Provincial Office kan Comelec sa Camarines Sur nganing dai mapasala kan implementacion kan Comelec resolution saindang pig-papaatendir sa mga seminar an mga oficiales na envuelto digdi. Si Alex Marpuri, oficial na parapahayag kan Comelec sa provincia nagsabi na envez kan pag-arestar susog sa resolucion koanon na sana an mga evidencia, pangaran kan persona na nadakop sa acto asin sangatan nin caso huli ta ini sarong election offense. 

        Madakul an mga mapadurokot nin mga campaign materials pakatapos sana kan pag-plantiar nin certifico de candidatura kan mga candidato local sa Marzo 29. 

        Ini ngonian an pig-aabangan kan Comelec asin DILG kaya ngani pig-deputized na an mga oficiales de barangay huli ta cada eleccion dai na nasusunod an “Fair Election Act” kan mga candidato local asin nacional.

<b>DepEd dai tubod na kulang
an mga paratukdo sa Bicol</b>
<i><b>Kadakli kan paratukdo nakasuksok sa mga central school</b></i>
Ciudad nin Legaspi – Kun an kadakli sa mga escuelas publica sa rehiyon cenco an reclamo iyo an kakulangan nin mga paratukdo, alagad sa ginibong pagsiasat kan Department of Education (DepEd) Bicol an problema iyo an dai napapa-tamang “deployment process” na naka-concentrar sana an halangkaw na numero kan paratukdo sa mga central school, sabi sa Bicol Mail ni Director Celedonio Layon Jr. 

        ‘Sobra-sobra sa mga central school igwang paratukdo na naka-destino sa canteen asin iba pang division na mayo na nin teaching load”, sabi pa kan director. 

        An afectado digdi si mga escuelahan sa barangay na sagcod sa ngonian dai pa natatawan nin atencion kan problema sa paratukdo. 

        Dai sinda basta mahali sa puesto na mayong teaching load mientras na protejido kan Magna Carta for Public Teacher. An DepEd puedi sanang magbalasa kan personajes o paratukdo kun mawot na magpa-destino sa ibang lugar, si nag-aatubang nin penalidad asin an inaapod na exigency of the service. Kun dakul na paratukdo an tatamaan kan provicion na ini sinda pueding idestino sa mga escuelas publica sa barangay. 

        An agencia dai man basta maka-nombra nin dugang na paratukdo huli ta mag-defefende sa fondo kan oficina rehiyonal. 

        Sa ngonian an anom na provincias kan kabikolan igwang total na 45,000 na paratukdo sa elementaria asin segundaria asin 2.3 million na estudiantes base sa record kan nagtalikod na school year 2008-2009. 

        Piglalaoman na malangkaw an numero nin mga estudiantes sa escuelas publica sa burokasan nin clase sa bulan nin Junio, si problema sa kakulangan nin classroom iyo man giraray asin an solucion digdi gibohon nin 40 asta sa 60ng estudiantes cada classroom. 

        An ideal na tamang estudiantes sa classroom dapat 20 sana, alagad huli sa kakulangan nin cuarto puedi pang isagad kan DepEd asta sa 60. 

        Nganing maako an gabos na pobreng estudiantes an solucion kan agencia iyo an inaapod na double ship boot sabihon sarong clase pagka-aga asin saro naman na clase pagkahapon. 

        Sa destroso kan nakaaging Bagyong “Dante” sa Bicol kadakli si mga na-afectaran si hinagop na mga classroom kan nangyaring landslide sa Bgry. Hubo, Magallanes, Sorsogon. 

        Afuera pa kaini, igwang dikit na mga destroso sa Ciudades kan Legaspi, asin Ligao, Sorsogon, Masbate asin Catanduanes. 

        Daing gayo nadakul si destroso mientras na maluya man si duros kan bagyo envez kadakli mga tubig baha. 

        Mientras tanto, sa masunod na semana pigtalaan na an Brigada Eskwela asin ini makakatabang nganing maisulit si mga nadestrosong escuelahan. 
<b>OPAB hagad mag-accion na sa isyu kan refo project</b>

<i>Ombudsman may pugol na nin executive report kan MSC</i>
Yaon na sa lamesa ni Tomasito Monzon, kan Office of the Presidential Assistant of Bicol (OPAB) an decicion kun ano an magiging accion sa mga halangkaw na oficial kan DENR Bicol na envuelto sa anomalosong implementacion kan Php 4.9 milliones na reforestation project sa Brgy. Lupi, Tinambac, Camarines Sur. 

        An naabalang executive report kan Multisectoral Committee for Project Monitoring and Evaluation (MSC) pigsumiter na sa oficina kan OPAB asin kabali sa pigpadarahan nin copia iyo si Provincial Prosecutor Agapito Rosales, Resident Ombudsman kan Camarines Sur na nag-iinvestigar kan controvercia sa refo project. 

        Si Monzon, Project Manager kan Bicol River Basin Watershed Management Project piglalaoman kan MSC an accion sa pigsumiter nindang report bilang taohan kan Malacañang sa Bicol. 

        An Resident Ombudsman decidido na pasimbagon sa caso si DENR Regional Executive Director Joselin Marcus Fragada na padagos nag-dudulag na mag-atubang sa oficina ni Rosales.asin dai nagsusumiter kan mga hinahagad na documentos sa mga reclamo sa implementacion kan proyecto bako lang sa Tinambac, CSur envez sa iba pang municipio kan provinciang ini. 

        An report kan MSC asin mga affidavit kan miembros kan Mount Isarog Guardians, (MIGS) kabali sa papasikadan kan investigacion kan Resident Ombudsman. 

        Maging an oficina rehiyonal kan Commission on Audit sa Bicol matapos magluwas sa Bicol Mail asin sa nagkaperang estaciones nin radyo an isyu sa proyecto kan DENR Bicol, nagcoconducir na kan saindang pag-audit. 

        An MSC na pinamamayohan ni Fortunato Mendoza dapat nakasumiter na kan saindang executive report kan huring semana kan bulan nin Abril 2009, alagad naabala mientras na pighahalat si aseguracion ni Fragada na itatao na si project contract asin iba pang documentos kan proyecto, dai man nangyari apesar na an pangako ginibo sa sarong dialog kan Abril 20 sa Ateneo de Naga University 

        SA RESULTADOS 

        KAN MSC 

        An monitoring team dai pigtawan kan DENR kan mga pighahagad na documentos huli kan pinapangalad mientras na ini an pueding basehan sa pagsangat nin caso contra sa sainda, 

        Ika-duwa saindang napag-araman na mayong coordinacion entre kan implementing agency, an contractor asin an LGUs, sa Barangay asin maging sa Protected Areas Management Board. Ini naprovaran sa mga affidavit kan mga miembros kan MIGS, volunter group na nag-poprotehir kan Mt. Isarog Natural Park, 

        Ika-tulo igwang nadiscobre na an project area si kaparejong proyecto na pig-implementar kan 2002-2005 kan CARE Philippines asin kan United Nations Development Program, 

        Sa testimonia kan MIGS pigkakarkulo na 40ng hectaria sana an sakop kan refo project asin an 250 mil na seedlings na pigtanum base sa enot na mga report bakong makatubod-tubod, na-notaran na sala sa sukol an pagtanum, nagtanum sa privadong lote asin nagluluwas na mayong magkakanigong plano asin dai aram kan PAMB antes pig-award an contrata. 

        MGA AFFIDAVIT 

        KAN MIGS VS DENR 

        Sa firmadong affidavit ni Priscilla Gamora, sinabi “ako dating tesurero kan Lupi Biodiversity consergation and development association, Inc, sa sakuyang pagkaaram, an pigtatanuman ngonian kan BURDFI, iyo man sana an dating reforested area na proyecto kan UNDP asin CARE Philippines na may 100 hectaria asin 41.29 hectaria; sa sakuyang pagkaaram asin sa mga naheling ko, mayo naman lugar na dapat tanuman an BURDFI ta an area, reforested na kan UNDP asin CARE; sa naaraman ko, may 10 hectaria na natanuman an BRDFI na nasa luwas nin dating UNDP-CARE projects;” 

        Sa affidavit ni Jesus Natividad y Pielago, brgy. kgd kan Lupi, Tinambac, “Kan Febrero 2009, pigsabihan kami kan municipio na magconducir nin survey o pagsukol kan lugar na natanuman kan BURDFI sa sarong lugar, sa samuyang pagsukol, naka-estimate kami na may 35-40 hectaria an natanuman ninda” 

        “Sa pigsabi sa sarong report sa municipio na natanuman na nin may 250,000 seedlings an 150 hectaria sa Lupi, ini dai totoo sa sakuyang pagkaaram asin pagtubod base sa mga naheheling ko;” 

        An Bicol Upland Resource Development Foundation, Inc. (BURDFI) iyo an contractor kan DENR sa refo project sa sinambit na barangay. 

        Kabali pa sa nagfirma sa affidavit sa cuestionableng proyecto contra sa DENR iyo sinda Angel Sending asin Romeo Apolinario, parejong may-agom asin taga Brgy. Lupi. An sinambit na mga affidavit notariado ni Abogado Carlo Villanueva Jr. 

        Sinda Edwin Sierra, Felix Robles, Floridel Buenagua, Celso Patagan, Pacita Azuela, Alfredo Cea, asin Rolando Sabater, mga miembro kan MIGS nagfirma sa joint affidavit sa may anomaliyang proyecto. 

        Sa enot na report kan DENR sa oficina ni Alcalde Ruel Velardo, sinabi na 100 por ciento tapos an proyecto na iyo si naging controvercia sagcod na naghiro an MSC. 

<i><b>SA MAABOT NA PEÑAFRANCIA FIESTA</b></i>

Military parade gigibohon na antes kan traslacion procession
Civic parade kadamay
An pigdadayong military street parade competition sa Ciudad nin Naga sa cada besperas kan Peñafrancia fiesta na pigdadalan kan rinibong visitantes kan ciudad isisibog na an aldaw envez sa besperas na kan traslacion procession. 

        Ini pigtutulod kan simbahan nganing dai na madisturbo an pagcelebrar kan ika-300 na devocion ki Nuestra Señora de Peñafrancia asin nakatutok na marhay an devocion sa panahon kan traslacion asin fluvial procession. 

         Si Consejal Jose Tuason chairman kan committee on military street parade kan City Hall nagpahayag sa entrevista kan Bicol Mail na an planong ini propuesto kan simbahan sa inicial na pag-oorolay ninda Fr<pd>.</pd> Garry Adversario representante kan Archidiocesis nin Caceres. 

        Kun ma-aprovaran an military parade sa maabot na Peñafrancia fiesta gigibohon sa Septiembre 10, sarong aldaw antes kan traslacion procession. 

        Sa pagtubod kan consejal sinabi kaini “mayong tanto, mayo nin maraot kun ini an consensus sa kasundoan kan simbahan, LGU asin civic group, Ok lang mayo nin cuestion”. 

        Sa lado kan mga commandant kan manlaen-laen escuelahan sa mga ciudades asin provincias kan kabikolan masunod sinda parte kan disciplina militar kun ini an mandato kan higher command masunod sinda, sabi pa ni Tuason. 

        An sinambit na actividad tradicional nang ginigibo kaya dificil na mahali sa fiesta mala ngani inaabot na nin maghapon an parada 

        An ibang sector pueding mabigla kun iimplementar ini ngonian na taon mientras huli ta kina-ugalian ninda na navisita sa ciudad afuera kan devocion ki Ina, kabali na sa saindang tuyo iyo an pagdalagan kan manlaen-laen na actividades sa Naga. 

        An comite entre kan LGU asin simbahan nagpapadagos pa kan orolay sa pagpatama kan mga actividades kan ciudad na dai makaka-afectar sa devocion ki Ina, sabi ninda Bise Alcalde Gabby Bordado asin Msgr<pd>.</pd> Romulo Vergara, Rector kan Peñafrancia Basilica Minore. 

        An “final say’ sa pagbago kan petsa sa mga actividades yaon man giraray ki Arsobispo Leonardo Legaspi asin Alcalde Jess Robredo. 

        FEDERACION NIN MGA PMT COMMANDANT DAI CONTRA 

        Sa entrevista kan BM ki Vic Avila, pamayo kan Bicol Federation of Active and Reserve PMT Commandant and Instructor, dai sinda macontra kun ano an magiging decicion o kasundoan kan local na gobierno asin kan simbahan. Kun saen bagay Ok lang. 

        An mga participantes hali sa mga escuelahan kan anom na provincias asin ciudades kan Bicol dai man nag-iina envez nagdadakul an nagpapahayag kan saindang intencion na magbali sa military street parade competition. 

        Kan nagtalikod na taon maabot na sa 500 na mga contingent an nagparticipar asin sa bilang pokumas-ominus diez mil na estudiantes. 

        CIVIC PARADE MAGING IBA PANG 

        ACTIVIDADES MAKAKADAMAY 

        Sa kaparejong orolay kabali sa pueding ma-afectaran na isibog na antes kan traslacion procession iyo an civic parade na dating an programa cada aldaw nin Juevez asin an final selection kan Miss Bicolandia. 






<i><b>SA LABOR DAY</b></i>


Mga militanteng trabajadores sa 
Bicol malansar protest actions

Sa pag-comemorar kan kaaldawan nin trabajadores, an Kilusang Mayo Uno (KMU) asin mga militanteng grupo nin mga trabajador sa Bicol malansar nin mga protest actions sa Ciudades kan Naga, Legaspi asin iba pang provincias kan kabikolan sa pangapodan sa gobierno nacional na aprovaran na an legislated wage increase na P125. 

        Afuera kan pighahagad na aprovaran na an legislated wage increase saindang pigtutulod an tax relief sa mga nagrerecibing hababang sueldo na perang taon nang pig-papangako kan gobierno alagad dai man narerealisar. 

        Si Jariz Beda, lider kan Bayan Muna sa Camarines Sur nagsabi na papangenotan kan KMU an mga protest action mientras nakatalaan na mag-abot sa Ciudad nin Naga an lider nacional kan KMU na dai paman pigngaranan. 

        An rally sa Bicol kasabay man kan iba pang hiro protesta kan mga militanteng trabajadores sa Metro Manila asin nagkapera pang rehiyon na activo an grupo sa pakikipag-laban kan saindang deretso. 

        Sa Camp Semion Ola kan Bicol PNP sa Ciudad nin Legaspi sa pamamayo ni OIC Regional Director Roberto Bondoc nag-alerto kan saiyang taohan sa anom na provincias kan kabikolan nganing magmantenir kan pace order sa mga protest actions. 

        An Pl25 na across the board salary increase enot nang nakalusot sa Bicameral Conference Committee sa Congreso, alagad nadiskaril kan magcontra an federacion nin mga employers sa Manila na pigsuportaran ni Presidente Gloria Macapagal-Arroyo. 

        Si Clarito Batac, lider kan Pinag-isang Manggagawa sa Kooperativa ng koryente sa Bicol nagsabi na saindang suportado an legislated wage increase huli ta enot na nganing na-aprovaran Sorsogon asin Catanduanes sa Mayo l4. 

        Si Jose Dizon, representante kan labor sector sa RTWPB nagsabi na saindang pigkasurondoan na dapat antes matapos an bulan na presente naka-aprovar na sinda kan bagong wage order. 

        Saiyang pig-proponer an 45 pesos na salary increase, alagad kun sa mga consultacion igwa pang ibang propuesto iyan pueding pag-orolayan defende sa magiging decicion kan labor sector, sabi pa ni Dizon. 

        Ipinahayag na an business sector na pig-rerepresentaran ninda Edgar Navarosa asin Marcelo Tan, parejong suportado na an wage increase, alagad dai paman nagsabi kun saindang uuyonan an P45 na dugang na sueldo. 

        Antes kan mga consultacion magkaka-igwa muna nin board meeting sa Mayo 8, 2008 sa Ciudad nin Legaspi nganing finalisaron an mga lugar kan mga nakatalaan na consultacion. 

        An junta nagpasar nin resolucion na naghuhurot sa National Wages and Productivity Commission na tugotan na sinda na magconducir nin consultacion asin mag-aprovar nin wage increase dawa dai pa na sarong taon an Wage Order No. l2 na mapaso sa Octubre 2008. 

        Sinabi ni Dizon susog sa reglamento sa laog nin sarong taon matapos aprovaran kan junta an wage increase dai kinakaipuhan na magpasar tulos nin panibagong wage increase sa laog nin sarong taon, ini nganing maging valido an saindang aaprovaran na bagong wage order. An presenting minimum na sueldo sa privadong sector sa Bicol nagcacantidad na nin 226 pesos. 

        An dugang na sueldo pigmamanda na kan Malacanang huli kan padagos na paglangkaw kan mga mayor na producto sa mercado, kabali na an bagas asin producto nin petrolio. 

<b>Emenzo, hinagad maging 
jefe kan policia sa Naga</b>

PIGHAHAGAD na ngonian ni Alcalde Jesse M. Robredo ki Police Director General Avelino Razon Jr. jefe kan Philippine National Police, an pagnombra ki P\/Sr<pd>.</pd>  Supt<pd>.</pd>  Edwin Jose Garcia Nemenzo bilang full fledge chief of police kan Naga City PNP. 

        Sa saiyang surat sa Camp Crame, sinabi ni Robredo ki Razon na magkakanigong itao ki Nemenzo ang posisyon na hefe kan policia pagkatapos na maipaheling kaini na epektibo an campania kan lokal na policia laban sa criminalidad. Base sa records kan policia, nagbaba an insidente nin krimen sa lindong kan turno ni Nemenzo, an namamayo kan policia ngonian bilang officer-in-charge. 

        Sinabi pa sa surat ni Robredo na igwang fetchang Mayo 2, ngonian na taon na naging marhay pang namomoon si Nemenzo sa mga personajes kan policia sa ngaran nin pagdisiplina asin pagpasakat kan morale kan saiyang mga pagiriba. 

        Segun ki Robredo, an mga ginigibong ini kan officer-in-charge rason tanganing magbuwelta an tiwala asin confianza kan mga constituentes sa PNP, maging marhay an paz y orden asin relacion sa tahaw kan policia asin mga residentes. 

        Sa kaparehong surat, ipinahayag ni Alcalde Robredo an saiyang kamunduan sa ibang opisyales na pigrerekomendar kan provincial police office na dae nagsusunod sa proseso kan ciudad sa pagpili nin magiging hefe kan PNP sa Naga huli ta dai sinda minaabot sa ipinagtalaan na aldaw kan saindang pagatubang sa peace and order council kan tanganing ipresentar an saindang mga sadiri asin an saindang mga plano en casong maging jefe kan policia. 

        Resulta kaini, segun sa alcalde, dai nagkaigwa nin pagkakataon an ciudad na dangogon an apat sa limang candidato, solamente si Nemenzo sana an nagabot asin nagpresentar kan saiyang mga plano. Causa kaini an pagkakaatraso kan lokal na gobyerno tanganing makapagdesicion kun siisay an pipilion sa mga rekomendado. 

        Sinabi pa ni Robredo na huli kan pag endorsar kan provincial police office nin mga candidatos na takot isumitir an saindang sadiri asin an saindang mga plano sa mga oficiales kan ciudad, napapasipara kan provincial director an importancia asin kahagadan kan RA 6975 na nagtatao sa alcalde nin poder na pillion an pinakamarhay na candidato sa pagka jefe kan policia. 

        Mientras tanto, apesar kan angat kan mga oficiales local na dapat ipaontok kan jefe kan Naga PNP an ilegal na sugal na jueteng alagad sagcod sana sa pangako ni Nemenzo na sa laog nin 24 oras kayang ipapundo an ilegal na sugal sa saiyang area of responsibility. (JBN) 

<b>LGUs makakarecibi na kan 
dugang na IRA-Gob. L-Ray</b>
<i><b>P12-B pigcierto na ni GMA</b></i>

Pili, Camarines Sur -– An piglalangkag kan mga LGUs na kakulangan nindang dapat macobrang internal revenue allotment (IRA) para sa taon 2001, asta 2004 sa dai mahahaloy ini sainda nang marerecibi gikan sa Department of Budget and Management (DBM). 

        Si Gobernador L-Ray Villafuerte kan Camarines Sur asin pamayo nacional kan League of Provinces of the Philippines (LPP) nagconfirmar na kaini sa mga oficiales local kan provincia matapos makipag-hampangan sa Liga si Presidente Gloria Macapagal-Arroyo na nag-informar na preparado na an P12 billiones na IRA para sa mga LGUs na dai naitao kan mga taon 2001, 2002, 2003 asin 2004 huli ta re-enacted si prosupuesto nacional kan magpalyar na dai maaprovaran kan Congreso. 

        An gobierno provincial kan Camarines Sur igwa pang cobrahon na 40 asta 50 milliones pesos mientras na sa mga municipio mag-dedefende kan saindang categoria. 

        An fondo dakulang bagay sa ano man na proyecto na iimplementar kan Capitolio Provincial maging kan mga LGUs kabali na an para sa basic services sa constituentes kan barangay. 

        Sa Camaligan, Camarines Sur, sinabi ni Alcalde Rolando Eduardo na kun sainda nang marecibe an piglalangkag na IRA kabali sa makiki-nabang iyo an mga empleado kan municipio sa pag-implementar kan diez por cientong dugang na sueldo na ma-efecto sa Julio ngonian na taon. 

        Napag-araman na an ibang mga LGU naglalaom kan dugang na IRA mientras na saindang ipapasunod an diez por cientong salary increase sa bulan nin Julio 2008. 

        An saindang dahilan na halaton an IRA huli ta sa saindang aprovadong 2008 annual budget dai kabali an dugang na sueldo sa saindang mga empleados. 

        An DBM igwa nang pinaluwas na memorandum circular sa pag-implementar kan dugang na sueldo. 

        An LPP dai nadificilan na hagadon ki Presidente Arroyo an dugang na IRA huli ta kan panahon kan controvercial na isyu sa ZTE deal sa mga pagbuyagyag ni Jun Losada sa senate inquiry kan suroholan sa sinambit na transaccion sagcod na pighuhurot na magtagbang sa puesto sa Malacanang si GMA, an Liga nagpasar nin resolucion na saindang pusog na pigsusuportaran si GMA mientras dai man nakaka-presentar nin documentadong evidencia si Lozada. 

        An resolucion pinasar sa general assembly kan LPP kan Pebrero 13, 2008 na ginibo sa Villa del Rey, Capitol Complex. Cadlan Pili, Camarines Sur. Naging juespe de honor sa sinambit na asemblia iyo mismo si Presidente Arroyo. 

<b>Casureco III pinapadalagan kan 2ng managers</b>

Ciudad nin Iriga – An Camarines Sur III Electric Cooperative (Casureco III) Inc. pinapadalagan na nin duwang managers matapos sana kan pinakahuring district election sa mga miembros kan junta directiva kan Mayo 24, 2008. 

        Sinda General Manager Pedro Pestrado asin si OIC General Manager Joel Sergio iyo ngonian an nagpapadalagan kan cooperatva, alagad an casong ini dai man nakatabang sa manijamiento envez controvercia kun siisay an dapat reconosiron kan mga empleados. 

        Nangyari an pagka-igwa nin duwang managers kan magpasar an nin resolucion kan Mayo 26, 2008 an junta directiva sa pamamayo ni Board President Ronald Felix Alfelor na nagsususpendi ki GM Prestado asin pigdesignar si Sergio bilang OIC GM. 

        Alagad si Prestado nagsayumang reconosiron an resolucion kan junta directiva envez nagpahayag sa prensa na siya magpapadagos sa puesto huli ta cuestionable an accion contra sa saiya. 

        Sinabi kan GM na an bagong miembros kan junta directiva na nang-gana pa sana sa natatapos palang na mga district election kan Abril asin Mayo 2008 dawa na ngani nagsumpa na sa puesto, alagad dai pa sinda dapat mag-asumir sa puesto huli ta kinakaipuhan pang mag-agi sa cooperative management seminar na pigmamando susog sa resolucion No. 2, serye kan 2003 kan ERC. 

         Dai pa sinda qualified de facto pa sinda kinakaipuhan mag-agi muna sa seminar base sa pigmamando sa resolucion kan ERC, sabi pa ni Prestado. 

        An Casureco III may siyam na miembros kan junta directiva asin an anom kaini si bagong na-elihir na mga director, alagad pig-aacusaran kan sinuspending GM na taohan ni Congresista Felix Alfelor Jr. asin may motivo political an lakdang contra sa saiya. 

        Huli kaini, mayoria sa mga miembros bestadong kaalyado kan poderosong politico sa Rinconada area mientras na an board president na si Ronald Felix Alfelor, tugang ni Alcaldesa Madel Alfelor Gazmen. 

        An rasones man kan grupo kan board president na si Prestado nag-aatubang nin caso administrativo na pendiente sa National Electrification Administration kaya dapat magpasa-irarum siya sa preventive suspension. 

        Napag-araman sa pag-apod sa telepono kan Bicol Mail kasuodmang hapon sa oficina kan Casureco III na an ginibo muna kan GM nag-vacacion sa oficina asin an walat na mensaje na siya pa an general manager. 

        Si Sergio, padagos naman na nagfufuncionar an saiyang trabajo bilang OIC GM alagad ini pigcucuestion ni Prestado. 

        Pig-acusar kan sinuspending GM na an mga Alfelor may dakulang morosidad sa electric bill maging an City Hall dai nakakabayad kan saindang obligacion sa cooperativa kaya mawot nindang ma-controlan an manijamiento. 

        Sa lado ni Congresista Alfelor saiyang pinapahimotikan an sahot kan suspendidong GM huli ta mga empleados man sana an nag-sangat nin caso sa saiya na pendiente sa NEA. Nagtutubod an diputado na mis-management an pagpadalagan kan cooperativa mala ngani dai nakakabayad kan mga morosidad sa Napocor. 

        Mientras tanto, si dating board president Domingo Yu kan Casureco II nagpahayag na dai naman kaipuhan an pigsasabing rekisitos na mag-seminar an mga director nganing macalificar sa pag-asumir sa puesto. 

         Segun saiya haloy na siya naging director sa Casureco II dai na ngani siya naka-atendir sa pig-oobligar na seminar huli ta gastos sana ini kan manijamiento, alagad reconosido siya bilang miembro kan junta. 

<i><b>PAGCELEBRAR KAN LABOR DAY</b></i>
<b>Protesta pinalibotan kan intelligence group</b>
<i><b>Mga raliyista binagat kan militar</b></i>
NASIRIPAN si nagkaperang miembros kan intelligence group kan militar sa Ciudad nin Naga kan gibohon si pag-marcha kan mga obreros na pinangenotan kan KMU asin iba pang mga militanteng grupo sa pag-observar kan kaaldawan nin mga obreros kan Mayo 1, 2007. 
 Kan nakatiripon na si mga raliyista nag-alerto sa Plaza Quezon si Jariz Vida, lider kan Bayan Muna nagpatanid sa mga participantes na dai mag-surowayan an grupo nganing makalikay an arin man sa sainda na mawara mientras na may nakapalibot na naka-civilian na awtoridad. 

        Sa sinambit na rally kabali pa sa natuyawan iyo an dai nareresolveran na mga incidente nin extra judicial killings sa kabikolan na sobra na sa sanggatos an mga victima asin ini pigsasahot sa establisimiento militar. 

        Naging matuninong si pag-marcha sa mga mayor na calle kan centro kan ciudad sagcod na ginibo an rally sa Plaza Quezon, alagad si delegacion na hali sa premir distrito binagat kan mga soldados kan gobierno sa Sipocot, Camarines Sur. 

        Sobra sa tres mil si nagparticipar gikan sa apat na distrito kan Camarines Sur, narisa na afuera kan kahagadan sa administracion ni GMA na aprovaran na an P125 na legislative wage increase an pag-campania na kan grupo sa saindang mga pig-iindorsar na party list asin walong candidatong senador na kadakli hali sa lineada kan Genuine Opposition. 

        Si Jaris Vida, lider kan Bayan Muna sa Camarines Sur nagcondenar kan ginibo kan miembros kan Philippine Army sa pag-bagat kan grupo nin mga paraoma asin trabajadores na haling Lupi asin Sipocot asin inulang na pagabantehon pasiring sa Naga na iyo an centro kan rally. 

        Kan celebracion kan Labor Day an PNP Camarines Sur nasa red alert. 

        Dawa na ngani pig-provaran na sabotajihon kan militar alagad kadakul man giraray si naka-atendir hali sa apat na distrito, sabi pa kan lider kan Bayan Muna. 

        Namumundo an trabajadores huli ta mayong mensaje si GMA sa ano man pag-implementar kan wage increase sa privadong sector mientras na pig-pugol an pag-aprovar sa congreso kan P125 na legislative wage increase. 

        Kasabay kan ginibong rally an mga lider kan militante saindang pig-indorsar an mga candidatong senador kan GO na kinababalihan ninda; Loren Legarda, Manny Villar, Alan Peter Cayetano, Chiz Escudero, Koko Pimentel, sa TU si Joker Arroyo asin si Ralp Recto asin Kiko Pangilinan.

<b>Dai nang brownout poon sa Mayo 12-Transco</b>
<i><b>Anom na tore bagsak dawa mayong bagyo</b></i>
AN National Transmission Corporation (Transco) nagcierto na ibabalik na an normal na bulos kan corriente sa Bicol sa Mayo 12 duwang aldaw antes kan eleccion sa Mayo 14, alagad dai pa matatapos an rehabilitacion kan anom na nagbaragsak na tore afuera kan natatada pang nadestroso kan bagyong Milenyo asin Reming. 
Si Presidente Gloria Macapagal-Arroyo igwa nang directiva sa Transco na parikason na an rehabilitacion kan mga linea kan corriente huli ta nagrarani na an eleccion. 

        Si Arthur Aguilar, Presidente asin Chief Executive Officer kan Transco asin iba pang oficiales kaini nag-atubang sa miembros kan prensa sa Ciudad nin Naga kan Lunes na banggi asin saindang pigpaliwanag an causa kan nangyayaring rotating brownout. 

        Maabot sa 42 na mga tore kan Bagyong Milenyo asin 118ng tore an pinabagsak kan Bagyong Reming kaya an peligro sa problema sa brownout dawa pakatapos kan eleccion dai pa mahahali sagcod na pueding aboton naman nin panibagong bagyo ngonian na taon mientras na dai pa matapos-tapos an rehabilitacion huli ta dificil pa an transportacion pasakat sa bukid. 

        Enot na naging causa kan mga brownout iyo an incidente kan Mayo 1, 2007 kan magka-igwa nin problema an Tower #286 na iyo “Y-Clevis” na naputol sagcod kan Mayo 2 asin nagsunod an anom pang mga tore an nagkaturomba. 

        An Tower #286 iyo an Naga-Tayabas 500KV Line na nagsusupply nin corriente sa Camarines Sur asin ngonian palyado pa kaya ngani pig-iimplementar an rotating brownout na kun haen duwang oras an pagpalsok kan bulos nin corriente na tulong veces cada aldaw na dai pigsasarabay an mga cooperativa nin corriente sa Bicol. 

        Binasol kan presidente/CEO kan Transco an mga parahabon nin batbat kan tore na iyo an dahilan kan surunodan na pag-bagsak kan anom na tore dawa mayo nin supertyphoon. Maabot na sa P2 billiones an destroso huli kan calamidad asin causa pa kan mga parahabon nin batbat. 

        Nakadugang pa sa pagkulang kulang nin supply nin corriente huli ta naglangkaw pa an consumo nin corriente ngonian nin tag-init na nag-aabot na sa 150 megawatts. 

        Nagkokoa nin dugang na supply nin corriente sa Bacman Manito asin sa Tiwi Geothermal Plant. 

        Ngonian na aldaw si dating tulong veces na brown out cada aldaw sa laog nin duwang oras mahuros na sana sa duwa sagcod na maging normal an dalagan kan corriente sa Mayo 12, 2007. 

        Sa sinambit na press conference nag-asegurar an Transco na regular mapadara kan anuncio kan mga brownout sa mga estaciones nin radyo asin television. 

        Mientras tanto, nag-apelar an Transco sa mga residentes kan mga barangay na magtabang na mareparo asin mabantayan an mga tore sa saindang lugar na pighaharabon an mga batbat na iyo an causa kan mga pagkatumba kan tore asin iyo an dahilan kan mga pagkawara kan servicio nin corriente.

<b>PNP Naga, sinisikwal na kan OIC RD, PD</b>
<i><b>Nagpapagamit sa politico - RObredo</b></i>
MATAPOS na naging matuninong si eleccion kan Mayo 14, 2007 sa Ciudad nin Naga alagad na-alarma an mga taga City Hall kan napalibotan nin mga miembros kan Regional Mobile Group (RMG) apesar na mayo man nin kahagadan an Comelec asin PNP Naga na kaipuhan an dagmang na mga awtoridad mientras na ginigibo an pag-bilang kan election returns kan City Board of Canvassers sa session hall kan Sanggunian Panlungsod. 
Dai na pig-rerespeto ni Prov’l. Director Sr<pd>.</pd>  Supt<pd>.</pd>  Romeo Mapalo OIC Reg’l. Director Sr<pd>.</pd> Supt<pd>.</pd>  Agnanayon Balligi Tira sinda nakakalangkaw na oficial envez an saindang pig-susunod iyo an pagpagamit sa politico sa Camarines Sur na dai naman pig-ngaranan, sabi pa kan sarong oficial kan policia digdi na habo na magpasambit kan pangaran. 

        Si Abogado Maico Julia Jr. Election Registrar kan Ciudad nin Naga asin maging si OIC Chief of Police P\/Supt<pd>.</pd>  Benjamin Suratos parejong nagpahayag na dai man sinda naghagad nin police assistance sa PNP Bicol. 

        Kan kaolayon ni retiradong Col. Benjamin Navarro asin dating jefe de policia kan PNP Naga si P\/Sr<pd>.</pd>  Inspector Johnny Capalos an namamayo kan sobra sa 32 na miembros kan RMG, pigpahayag na sinda pig-dispatsar ni OIC Regional Director Tira sa kahagadan ni Camarines Sur PNP Provincial Director 

        Si Navarro, Public Safety consultant kan City Hall nag-cuestion sa grupo kan RMG huli ta mayo nin nangyayaring kariribokan sa City Hall asin sa Naga mientras na nagpapadagos an canvassing. 

        Sinabi ni Suratos na mayong coordinacion sa saiyang oficina an pigdispatsar na RMG. 

        Naghihinakit na an PNP Naga huli ta pati na an deployment kan mga miembros kan PNP hali sa Bicol PNP asin pagbugtak nin mga check point sa Naga mayo nang ginigibong coordinacion si Tira asin Mapalo. 

        Si Alcalde Jesse M. Robredo nagtutuyaw sa liderato kan PNP sa Bicol sa pamamayo ni Tira asin ki Mapalo na nagpapagamit sa politico. Tubod an mga oficiales local digdi na an orden kan pagdispatsar nin miembros kan RMG sugo kan politico sa Cam. Sur. 

        Manga alas 11:00 nin banggi kan Martes nag-arabotan an RMG lunad sa 6x6 truck. Sinabi ni Capalos na sinda pigsugo sana ni Tira na magmantenir kan pace orden sa City Hall apesar na mayo man nganing nangyayaring kariribokan na dai man ngani hinagad kan Comelec asin kan PNP Naga. 

        Si Gobernador L-Ray Villafuerte kan Camarines Sur haloy nang pighahagad ki PNP Chief Director General Oscar Calderon na ribayan na sa puesto si Mapalo antes pa kan eleccion huli kan envuelto sa partisan politics alagad mayong accion maging an oficina ni Comelec Chairman Benjamin Abalos. 

        Si Mapalo sa dai mahahaloy an maretiro na sa servicio ngonian na bulan nin Mayo 2007 kaya saiya sanang pighahalat an directiva, inabot nin eleccion ban kaya ngani nagpadagos siya sa puesto huli ta mayo man nin relieved order.

<i><b>SA OCTUBRE 29, 2007</b></i>

Comelec nag-aandam na kan brgy., SK election
MATAPOS kan eleccion local asin nacional kan Mayo 14, 2007 an Commission on Election (Comelec) sunod naman na pig-aandam iyo an sabay na eleccion sa barangay asin Sanggunian kabataan sa Octubre 29, 2007. 

        An Acta Republica 9164 nagsusugo sa pagconducir nin sabay na eleccion kan SK asin oficiales de barangay asin ini narecibe na kan mga election officer antes pa kan pirilian kan Mayo 14. 

        Alagad an ibang mga oficiales kan Liga ng mga Barangay duda kun ipapadagos an sinambit na eleccion mientras na magdedefende naman sa congress kun ma-enmienda kan RA 9164 na isibog an eleccion huli ta natatapos palang si local asin nacional na pirilian kun haen sa laog nin sarong taon magkaka-igwang duwang veces na eleccion. 

        Si Alex Marpuri, oficial na parapahayag kan Comelec Camarines Sur nagsabi na kun sinda an hahapoton dagos an sinambit na eleccion base sa sinambit na Acta Republica. 

        Sinabi ni Marpuri na saindang piglalaoman na an election guidelines sa barangay asin Sanggunian Kabataan piglalaoman na maabot sa mga oficina local hali sa saindang oficina central sa huring semana kan Julio 2007. 

        An eleccion dapat ginibo kan nagtalikod na taon, alagad pig-enmiendahan an ley huli ta an pigtawan nin prioridad iyo an preparacion si eleccion kan Mayo 14. 

        Kabali sa mga actividad sa sinambit na eleccion na 120 dias antes kan eleccion matalaan nin registracion kan mga calificadong votantes nganing maka-participar sa pirilian sa Octubre 29, sabi pa kan oficial na parapahayag kan Comelec. 

        Napag-araman sa oficina regional kan Comelec na dai pa ninda aram kun igwa nin awad-awad na fondo an gobierno para sa sinambit na eleccion huli ta natatapos palang si eleccion kan Mayo 14 kaya ngani an ibang mga oficiales kan Liga nang mga Barangay dai pa nakaka-cierto kun dagos an eleccion. 

        An eleccion sa barangay asin SK, non-partisan alagad dai man giraray nahihilom na may mga politico an nagbubugtak kan saindang sadiring candidato nganing makaseguro nin lider sa barangay para sa masunod naman na ehercicio political. 

        Mientras tanto, si Liga President Domingo Briones kan Camarines Sur dai pa na-declara kun siya macandidato giraray huli ta saro siya sa magiging staff ni Presidential son, congressman election Diosdado “Dato” Arroyo sa congress. 

<b>OIC RD Tira, Mapalo pigcondenar kan NCPOC</b>
<i><b>Mga pang-aabuso sa PNP Naga 
iinvestigaran kan Senado</b></i>
An Naga City Peace and Order Council (NCPOC) nag-condenar sa nagretiro pa sanang Provincial Director kan Camarines Sur asin sa OIC Regional Director kan PNP Bicol sa isyu sa ilegal na pag-arestar asin pagsahot na envuelto sa ilegal na droga an 16 na miembros kan PNP Naga sagcod nang ilegal na pig-detiner sa Camp Simeon Ola sa Ciudad nin Legaspi. 

        An resolucion ina-provaran kan NCPOC sa ginibong regular na miting kan Mayo 29, 2007 na pigpadrenohan ni Consejal Julian Lavadia Jr. asin nakatalaan na magpadara nin copia sa Senate Committee on Public Order and Security nganing dagos nang hagadon na magcondicir nin senate hearing sa mga pang-abuso kan halangkaw na official kan PNP na sinda OIC Regional Director Sr<pd>.</pd> Supt<pd>.</pd>  Balligi Agnanayon Tira asin sa naretiro pa sanang Provincial Director Sr<pd>.</pd>  Supt<pd>.</pd>  Romeo Mapalo. 

        An NCPOC na componido nin manlaen-laen na sectores bilog na nagsuporta sa resolucion sagcod na ina-provaran sa besperas kan compleanyo ni Mapalo kan Mayo 30. 

        Mamundo man si Mapalo huli ta iyo pa an regalo sa saiyang compleanyo kasuodma alagad nagsayuma naman siya magpaluwas nin negativong comentario envez kun igwa man kan sinambit na resolucion contra sa sainda ni Tira, deretso kan NCPOC mientras na an ginibo ninda sa 16 na miembros kan PNP Naga pig-conduciran nin investigacion sa mga report na envuelto sa ilegal na droga. 

        An nagretiro nang oficial kan PNP sinangatan nin casong illegal detention asin caso administrativo sa Ombudsman kan mga afectadong polis, alagad sinabi ni Mapalo dai pa siya nakakarecibe kan copia kan reclamo. 

        Kabali sa mga pang-aabuso na ginibo ninda Tira asin Mapalo iyo an mga ginigibong deployment kan mga miembros kan Regional Mobile Group na mayong coordinacion sa PNP Naga. 

        An afectadong polis kan PNP Naga nagrereclamo huli ta malinaw na victima sinda nin human rights violation kan mga oficial man sana kan PNP huli ta acusado sa ilegal na droga apesar na mayo man nganing oficial na reclamo asin ginibo ini duwang aldaw antes kan eleccion sa posibleng katuyuhan na mabawasan nin fuersa an ciudad sa panahon na gayo kan eleccion nganing ma-justificaran an deployment kan RMG. 

        Sinda nakaluwas sana sa ilegal na pag-detenir kan magsangat nin petition for habeas corpus sagcod na tinugotan kan RTC Branch 19 sa ciudad nin Naga na nag-susugo ki Tira asin Mapalo na butasan na an mga polis na ilegal na pig-pull-out sa Naga. 

        Duda an PNP Naga na nagpagamit sa sarong poderosong politico an nagretiro nang PD asin an OIC Regional Director, alagad sinda na ngonian an naiipit huli ta nag-aatubang nin caso criminal asin administrativo. 
<b>Torres retirado na habo maghali sa DA</b>

<i>Suportado pa ni Sec. Panganiban</i>
PILI, Camarines Sur - Kun masunod sa guidelines kan Civil Service Commission (CSC) an compulsary retirement kan oficial/empleados kan gobierno puedeng ma-extendir nin anom na bulan. Alagad si Regional Executive Director Balagtas Torres kan Department of Agriculture (DA) sa Bicol nakatulo nang veces pinag-extendir an saiyang servicio ni DA Secretary Domingo Panganiban. 

        Si Torres, sa ika-tulong veces napalawig pa an saiyang servicio sa gobierno asta sa Julio 31, 2006. Apesar na matapos na kuta an ika-duwa niyang extension sa puesto kan Abril 31, 2006. 

        Sa entrevista kan Bicol Mail sa paagi nin telepono ki Ms. Catherine Pielago kan Legal Division kan CSC Bicol kun masunod sa guidelines kaipuhan sana an sarong anom na bulan na extension sa servicio sa gobierno kan maretiro na sa puesto. 

        Alagad sinabi kan CSC Legal Division sa Bicol kun igwang kahurotan sa oficina Central magdedefende na sa sainda kun kinakaipuhan na aprovaran. 

        Naging controvercial an enot na pag-asumir ni Torres sa puesto kan Septiembre 21, 2005 kan cuestionon ni dating OIC Director Hector Sales an saiyang mga papeles hali sa Malacañang asin kulang nin documentos hali sa central office kan CSC. 

        An natutuyawan na DA regional director dapat nagretiro kan Agosto 31, 2005, pig-extendir ni panganiban asta Febrero i, 2006. Antes kan Febrero 1, si assistant regional director Jose Dayao igwa nang napupugolan na Special Order na firmado ni Secretary Panganiban na pigdesignar bilang OIC Director ini sa recomendacion ni Torres. Kan magbalik si Torres hali sa Manila nakakoa naman nin extension of service hali ki Panganiban. 

        Naglalaom na an mga oficiales asin empleados kan DA Bicol na si ika-duwang “extension of service” dapat magpaso na kan Abril 31, 2006, dai pa nacontento naghirit pa nin pagpalawig sa puesto abot sa Julio 31, 2006. 

        An DA Director dayupot ki Sec. Panganiban huli ta dating ka-clase sa U.P. Los Baños. Mas lalong naging decidido siya na magtrabajo asin mapalawig sa oficina matapos makapuntos siya ki Sales kan ibasura kan Corte an pighahagad na temporary restraining order kan mag-asumir ini sa puesto kan Septiembre 21, 2006. Dai pig-ondra kan corte an peticion ni Sales huli ta ano man na oras puede siyang ribayan mientras na OIC Director sana an kamugtakan kan saiyang puesto. 









<i><b>DepEd Bicol kulang 1,700 na mga paratukdo</b></i>
<b>SA ERESCUALAHAN 2006-07</b>

CIUDAD nin Legaspi - Pakatapos kan Palarong Pambansa 2006 an Department of Education (DepEd) Bicol nag-aandam na kan panahon nin pagpalista kan mga estudiantes sa mga escuelas publica ngonian na maabot na school year 2006-2007 sagcod na pig-aandaman an paglangkaw kan pagpalista na magsakat sa LAYON 1.4 milliones sa elementaria asin sa secondaria. 

        Malangkaw nin 2 asta 3 por ciento an mga nagpapalista, alagad kulang nin 1,700 na mga paratukdo asin nagpapadagos na kakulangan nin mga classroom nin sagcod sa 300 sa anom na provincias kan kabikolan. 

        Ini an mga pahayag nin Director Celedonio L. Layon, Jr. kan DepEd Bicol sa ginibong entrevista kan Bicol Mail kasuodmang hapon. 

        An solucion kan DepEd na si dating minimum na 40ng mga estudiantes sa cada classroom sinasagad nin 70 asta 80. Ini an paagi nganing an gabos na mga pobreng familia makapa-adal kan saindang aki sa mga public school dawa na ngani kulang nin mga classroom asin paratukdo, sabi pa ni Layon. 

        An mga school division Supt<pd>.</pd> sa mga provincia an haloy nang naghahagad nin dagdag na paratukdo, alagad dai man nasisimbagan kan saindang oficina central huli kan kakulangan nin fondo. 

        Dinagdag pa ni Layon na dai man siya uyon sa mga pahayag ni dating DepEd Secretary Florencio “Butch” Abad na 94 por ciento kan mga nagtapos sa elementaria dai pa preparado sa pagclase sa high school. Digdi sa region cienco nasa 25 por ciento sana sa tahaw kan ginigibo na nindang pagpalangkaw kan calidad kan educacion sa mga escuelas publica. 

        Alagad inako kan pamayo kan DepEd na dakul an mga nagtapos sa elementaria asin segundaria an dai nakakabasang sulo. Sa research kan panahon ni DepEd Secretary Abad naabot sa 75 por ciento. 

        Dakula pa an por cientaje na nagtapos nin grade VI sa mga escuelas publica alagad an saindang competence level nasa grade IV. 

        Ngonian na school year 2006-2007 an DepEd nasa ika-tolo nang taon sa pag-implementar kan High School asin Elementary Readiness Test. 

        An mga local na gobierno an nagtatabang na sa DepEd huli ta igwa man sindang sadiring pinapaluwas na fondo local sa mga paratukdo. An problema dai man giraray na tatawan nin atencion padagos na nagkukulang nin mga paratukdo. 

        Mientras tanto, sinabi pa ni Layon na antes kan burokasan nin clase sa Junio 2006 nakatalaan na magpaconducir sinda nin seminar sa mga paratukdo sa subject kan english, math, asin science. An katuyohan kan oficina regional nganing mas mapatibay an saindang kaaraman sa pagtukdo sa sinambit na mga subject. 
<b>Fekeng P1,000 bill naka-circular
na sa Naga, Cam. Sur</b>
Pili, Camarines Sur- An Municipal Police Station sa banwaan na ini iyo an nakatalikop kan tulong mga suspechado na envuelto sa sindicato sa paggamit kan mga fekeng P1,000 bill sa ginibong operacion kan May 12, asin 14, sa centro kan kabesira kan provincia, alagad pigtutubodan na enot nang nakaluwas kan mga fekeng cuarta sa kasiribotan na gayo kan Palarong Pambansa 2006 sa Ciudad nin Naga, posibleng naglakop na sa Camarines Sur. 
Pakatapos kan saindang operacion sa Ciudad nin Naga nagbalyo na sa banwaan nin Pili nganing dai sinda mabisto tulos, alagad dai sinda nakalusot naramalan tulos kan awtoridad. 

        Ini an mga pahayag ni Deputy Chief of Police SPO4 Wilfredo A. Navelino kan Pili Police Station kan makaolay kan <i>Bicol Mail</i> matapos maarestar sinda; Ramon Misa y Larubis, 51, asin an saiyang sobreno na 17 anyos parejong taga Labangon, Ciudad nin Cebu. 

        Sinda naarestar kan Mayo 12, 2006 mga alas 8:30 nin aga matapos magbakal nin gatas (Bona) sa tiendahan ni Edwin Floresca y Capistrano kan New San Roque, Pili, Camarines Sur. An mag sadiring tao nagbakal sa tiendahan feke asin <i>counterfeit</i> na cuarta na P1,000 bill. 

        An duwa sinangatan na nin caso sa corte huli kan illegal na pagdara kan <i>counterfeit bills</i>. 

        Si Misa nakaluwas na sa carcel kan makapag-fiansa nin P24,000 asin walat pa an saiyang 17 anyos na sobreno mientras na nagdedesponer pa nin Sa investigacion kan Sa alegacion kaini sa cuarta para sa saiyang temporariong libertad. 

        An ika-duwang incidente nangyari kan Mayo 14, 2006 sa tiendahan ni Mariflor Aringo, kan magbakal si Marivic Azur y Patagan, 30, taga Goa, Camarines Sur nin sarong t-shirt sagcod na binayad an fekeng P1,000 bill alagad kan reparohon kan tindera na si Gregilyn Relloso na ibang clasing pakanipis kan cuarta pig-provaran na bawion. 

        Huli kan pagduda pigpaheling sa teller kan UCPB Bank sa Pili, Camarines Sur asin nadiscobre na feke sagcod na naghagad na nin asistencia sa policia asin nahulog sa kamot kan mga awtoridad. 

        Sa investigacion kan policia si Misa asin an saiyang sobreno na parejong naconfiscaran nin fekeng cuarta nagsabi na sinda nag-nenegocio nin Buy and Sale na <i>plastic ware</i> asin an cuarta binayad sana man sa sainda. Dai napatubod an awtoridad huli ta parejo sindang maykapot nin tig-a P1,000 bill na parejong feke na magkasuhay na mabakal sa tiendahan. 

        An ika-tulong suspechado na si Azur, nasamsaman nin sampulong P1,000 bills na mga feke asin cash na P5,000 kaya ngani nagtutubod an investigador na posibleng bako lang sa centro kan banwaan nin Pili envez puedeng hali na sa Ciudad nin Naga nakisabay sa panahon kan kasiribotan kan Palarong Pambansa. 

        Sa alegacion kaini sa PNP an mga fekeng cuarta binayad soboot sa saiya kan pinabakalan niya nin hayop mientras na igwa sinda nin mga ataman na mga kanding sa saindang barangay kan Pinaglabanan, Goa. 

        Pig-aandam pa sana an caso criminal sa saiya kan Pili Police Station huli ta dai tulos nakapaluwas nin certificacion an Bangko Central ng Pilipinas na mga feke an nasamsam na cuarta. 

        An officer on case na si SPO2 Anundo B. Huerno narecibe an confirmacion sa <i>initial verification</i> kan BSP na mga <i>counterfeit</i> an mga minasunod na numero kan cuarta sarong pidaso kan CZ691298 limang pararejo an numero na DA004306; apat na pidasong pararejo an numero na EN514245 asin apat na pidasong pararejo a numero na MP2282780. 

        Si Acting Manager II Danilo S. Calumang asin Bank Officer III Juliet V. Obay kan Bangko Central ng Pilipinas sa sanga kaini sa Ciudad nin Naga iyo an nagpaluwas kan resulta kan verificacion. 

        Si Azur, nakalowas sa carcel na dai pa nasangatan nin caso matapos magpaso an 12 oras na <i>reglamentory period</i> sa carcel. 
<b>Field officers kan Comelec 
bawal magdiscuter kan PI</b>
<i><b>Mawot arogon an EO 464 ni GMA</b></i>
CANDADO an mga ngimot kan field officers kan Commission on Election (Comelec) huli ta estricto na sindang binabawalan ni Chairman Benjamin Abalos na mag-atendir sa mga forum sa pagpaliwanag kan isyu sa People’s Initiative (PI) asin dai na tugot an magpaluwas nin legal opinion sa controvercial na PI. 

        An Comelec Resolution No. 06-0487 firmado kan mga Comelec Commissioner asin ni Chairman Abalos narecibe na kasuodmang aga kan oficina regional sa Ciudad nin Legaspi na pinaagi sa fax machine. 

        An resolucion dai pa sinda tinutogotan na magdiscutir kan isyu sa mga invitacion kan congressional hearing sa dahilan nganing dai pangenotan an ano man nindang decicion sa isyu sa pag-acceptar kan resulta kan PI. 

        An mga commissioner naging malikay sa pagtao nin mga opinion legal huli ta enot nang pigpawaran nin saysay kan corte suprema an PI. 

        Si Regional Director Zacarias Zaragosa, Jr., dai paman makoanan nin reaccion sa sinambit na resolucion mientras na yaon ini sa harahalawig na pag-vacacion sa trabajo. 

        Napag-araman sa oficina regional na an copia kan resolucion pigponan nang ipadara tulos sa mga provincias kan kabikolan nganing iimplementar an patanid kan Comelec Central Office. 

        Huli kaini, an arin man na miembros kan media na mahapot kan isyu sa PI sa mga field officer cierto nang dai sisimbagon mientras na nacacandado an saindang ngemot. 

        An nagkapera sa mga field officers na naka-olay kan Bicol Mail alagad habo nang magpa-mentionar kan saindang pangaran nagsabi na mawot arogon ni Abalos an Executive Order 464 ni Presidente Gloria Macapagal-Arroyo na dai palang nahahaloy pig-declara kan Corte Suprema na unconstitutional. 

        An EO 464 nagbabawal sa arin man na miembros kan gabinete kan Malacañang na mag-atendir sa mga Congressional hearing tanganing dai makataram sa ano man na controvercial na isyu contra ki GMA. Puede sindang maka-atendir kun igwang bendicion an Presidente. 

        Huli kaini, kun an congreso invitaran an mga oficial kan Comelec nganing pasimbagon sa ginigibong PI nganing mapaliwanagan an publico ciertong dai makakabukas kan saindang ngimot huli kan orden kan mga Comelec Commissioner. 

        Mientras tanto, tapos na an signature campaign sa anom na provincias kan kabikolan sa pagtulod kan pag-enmienda kan 1987 constitution. Mayo man nin report na may nag-protesta asin naghagad nin temporary restraining order sa corte tanganing cuestionon an verification process na pigcoconducir kan mga Election Officer. 

        An mga oficiales local na kaalyado ni GMA an naging activo sa pagcampania sa PI kaya ngani nagsobra pang marhay sa tres por ciento an nagfavor sa signature campaign. Ini pig-aapod kan mga oposicion na Malacañang Initiative. 
<b> “Dante” nagwalat nin Php422-M
na destroso, 27ng gadan sa Bicol</b>

Nagsakat na sa Php422,092,798-milliones si destroso sa agricultura asin 27ng mga binawian nin buhay sa Bicol huli sa Bagyong “Dante” base sa magkasuhay na report kan Department of Agriculture asin Office of Civil Defense. 

        Dawa na ngani maluya si duros kan bagyo alagad si apat na aldaw na pagbulos nin uran sa anom na provincias kan kabikolan iyo si mayor na dahilan kan milliones pesos na destroso sa paroyan, maisan, fishery asin livestock mientras na si tubig baha asin landslide iyo si dahilan kan mga causa kan halangkaw na numerno nin mga nagkagadan. Sa 27ng mga naging victima an 18 hali sa Sorsogon. 

         Sa report kan oficina ni DA Regional Executive Director Jose Dayao an Camarines Sur iyo si dakula si destroso na nag-aabot na sa Php313,209,081, nagsunod an Albay – Php.45,351,327 Camarines Norte – Php4,460,396 Sorsogon – Php1,881,821 Masbate – Php114,660 asin sa Catanduanes- Php4,894,859. Nasa 9,179 na kaparoyan asin maisan iyo si na-afectaran kan na nakaaging calamidad. 

        Nag-abot man sa kagabsan na Php35,553,47 si destroso sa maisan, fishery asin livestock, sabi pa sa report kan DA Bicol kan Mayo cenco nin hapon. 

        Sa Office of Civil Defense (OCD) na pinamamayohan ni Director Raffy Alejandro, nagsakat na sa 27 an pinakahuring bilang kan mga nagadan asin kabali na digdi si tulong bagong nahukaw na bangkay sa Bgry. Hubo, Magallanes, Sorsogon na pigbistong sinda Sonny Balguin, 32, Anthony Hombre, 23, asin Gerry Guardacasa, 37. An nangyaring landslide sa Bgry. Hubo, Magallanes. segun sa OCD an naging causa an perang aldaw na pagbulos kan uran asin mahiwas na paghuros kan daga, Kabali sa mga nahukay na bangkay pigbistong sinda Nanet Armada, Eleanor Balguin kaibahan sinda Rodolfo Jr., 44 Katrina 8, asin an cenco anyos na Renz gabos may afiliadong Delos Santos, Lucena Hilab, 38, Charles Hilab, 7, Jonalyn Coronado 23, Esendro Hicap 26, Domingo Torio 85, sarong un anyo asin siyam na bulan na si Kristina Hicap. An sinambit na barangay nasa 15 kilometros an distancia sa centro kan banwaan. 

        Sa Camarines Sur an mga victima si Nancy Nacion 41, nagadan sa kurog nin lipot taga Tinambac, an mag-inang sinda Purification 61, asin Joy Villamero 28 kan San Antonio, Nabua na nagadan kan ma-corriente gikan sa linya na Camarines Sur III Electric Cooperative, Inc. 

        Sa Camarines Norte nagadan sa lamos an mga parasirang sinda Joel Acal 19, kan banwaan nin Mercedes asin Jason Mercado 27 kan banwaan nin Labo, saro sa Masbate, asin duwa sa Catanduanes. 

        Walong mga banwaan sa Catanduanes an naparalisar si transportacion huli kan mahiwas si nangyaring landslide asin afectado man si pag-transportar kan mga relief goods kan PDCC. 

        Defense Sec. Teodoro asin DSWD Sec. Cabral nagvisita sa Magallanes, Sorsogon 

        Sinda Defense Secretary Gilbert Teodoro asin DSWD Sec.Esperanza Cabral nag-inspection sa lugar kan barangay na afectado kan landslide sagcod na nagdistribuir nin mga relief goods sa afectado kan calamidad. 

        Pigrecomendar ni Teodoro na tuwadan na kan mga residentes an Bgry. Hubo huli ta delicado magka-igwa naman nin sunod na trahedya mientras na igwa naman piglalaoman nin mga pag-uran susog sa report kan PAGASA. 

        Pigrecomendar kan LGU na an relocacion kan afectadong residentes dapat ibalyo sa Sitio Malatig na daing pelegro sa paghuros kan daga. 

        An DSWD nag-cierto nin shelter assistance program sa mga familia na ibabalyo sa bagong relocation site. 

        Sagcod kasuodma an numero kan mga familia na na-afectaran nag-abot na sa 44,784 o 245,901 na personas, sabi sa report kan DSWD. 

<i><b>A PNR</b></i>
<b>Rinibong squatters dai mapahali</b>

An Philippine National Railways (PNR) nagconfirmar na sobra sa 20 mil na mga squatter na nag-eestar sa laog kan 15 meter clearance sa mag-ibong na lote kan relis kan train an kinakaipuhan mapahali huli kan ginigibong rehabilitacion kan perokaril poon sa Ciudad nin Legaspi sagcod sa Calamba, Laguna, alagad sagcod sa ngonian dai pa nag-hahace kun nuarin maharali. 

        Kan taon 2004 an National Housing Authority (NHA) nagpadara nin surat sa mga Local Government Unit (LGU) nganing saindang avisohan an mga squatter sa saindang sakop na lugar na magharali na nganing papurolion sa saindang dating mga banwaan o maging tabangan na ma-irelocar nin estaran. 

        An accion na ini kan gobierno contra sa mga squatter naglaylo huli kan nakaaging dakulang destroso sa Bicol matapos agihan kan super typhoon “Reming” kan taon 2006 asin nadagdagan pa kan isyu sa cuestionableng billiones pesos na inuutang kan gobierno sa foreign investors na may base sa China kasunod kan naging pagbuyagyag kan whistleblowers na sinda Jun Lozada asin Joey De Venicia. 

        Si Division Manager Constancio Toledano kan PNR Naga nagsabi na sa nagpapadagos na rehabilitacion kan perokaril igwa nang pigpatanidan na sobra sa 30ng familia na nagpatindog kan saindang kaharongan sa atubangan kan PNR Station sa Ciudad nin Naga, sakop kan Barangay Triangulo. 

        Pigpadarahan na sinda nin noticia kan huring semana kan Octubre 2009 na kaipuhan maghali na sa laog nin kinse dias matapos marecibe an surat. Alagad an mga kahapotan kan afectadong mga familia sain an saindangr relocation asin tabang financial nganing maghali. 

        Napag-araman na afuera pa kaini, si General Manager Ower Andal saindang iimplementar an 7.5 meters na danger zone contra sa mga residentes sa gilid kan relis kan train huli ta delicado sa mga accidente kun makabalik na sa regular na viaje an perokaril. 

        An billiones pesos na rehabilitacion kan mga linea kan perokaril saro sa pigtatawan nin prioridad kan administracion ni Presidente Gloria Macapagal-Arroyo, sabi ni GM Andal. 

        Pigconfirmar na ni Toledano na ngonian na bulan nin Noviembre mabalik na an viaje kan train, alagad ini limitado sana poon Libmanan, Camarines Sur asta sa Ciudad nin Ligao, sakop kan provincia nin Albay. 

        Pighahalat sana an clearance ni Engr<pd>.</pd> Jaime del Rosario kan Engineering Division nganing magsikad na an viaje sa sinambit na ruta. Kan nakaaging Septiembre 15, 2009 ginigibo na an enot na viaje haling Tagkawayan, Quezon abot sa Ciudad nin Ligao, alagad huli kan nagkaperang veces na pag-aberiya kan makina pigcancelar an viaje sagcod sa ngonian. 

        Kan nakaaging Octubre 27, 2009 si GM Andal asin si Beda Priela, consultant kan perokaril naging visita sa session kan Sanggunian Panlalawigan asin saindang pigpaliwanag an programa kan PNR asin an problema sa viaje aling Albay pasiring sa Tagkawayan. 

<b>Krisis sa petrolio pig-aandam 
kan City Hall, gas retailers
Supply sa mga gas station ok pa</b>


        Sa ngonian mayo pa nin problema sa supply kan producto nin petrolio sa Ciudad nin Naga, alagad pakatapos kan trece dias na sana an stock na pig-anuncio ni Energy Secretary Angelo Reyes, dai masimbagan kan mga gas retailers kun ano an pueding mangyari. 

        An local na gobierno kan Ciudad nin Naga asin gas retailers nag-aandam na kan posibleng mangyaring problema sa pagkulang kulang nin supply, ini si kasundoan kan duwang lado sa pinaapod na emergency meeting sa City Hall kasuodmang Martes, Noviembre 11, 2009 ni Consejal Nathan Sergio an chairman kan committee on energy kan Sanggunian Panlungsod. 

        Kun mangyari an problema sa petrolio, pig-anticiparan kan comite asin kan mga gas retailers na mag-gibo nin mga plano nganing maging orderly kun kinakaipuhan na magrasion asin magkoa nin alocacion ini gigibohon sa paagi nin pagpaluwas nin executive order ni Alcalde Jess Robredo. 

        Pighahace pa sagcod na sanang alas 9:00 nin bangui an pagpabakal nin petrolio, alagad ini magdedefende sa negociante kan sinambit na producto. 

        Kabali sa planong iimplementar iyo na tawan nin prioridad na mapabakalan kan producto si mga pampasajerong sasakyan, vehiculo kan PNP, truck na naghahakot nin basura, ambulancia 

        asin firetruck, alagad hahagadon kan gas retailers na magka-igwa nin lista kan mga transport sector na papabakal sana kan petrolio. An mga planong ini magiging final sa pag-isyu na nin executive order kan alcalde. 

        An miting bilang accion kan LGU sa nangyaring pagsara kan ibang gasoline station sa Naga asin panic buying kan producto kan Lunes asin Martes. 

        An paliwanag ninda sa comite na kun igwang nagsara huli ta nahuri sanang mag-abot si delivery. An kabali digdi iyo an Shell Station sa Bgry, Mabulo na nagsara kan Lunes na banggui huli kan naubos na si stock alagad mga alas 9:30 nin aga balik na sa operacion kan mag-abot na si supply. 

        Haros 100 por ciento kan envuelto sa oil industry sa ciudad an naging presente sa miting huli kan inaatubang na krisis efecto kan Executive Order 839 ni Presidente Arroyo. 

        Sinabi ni Sergio na nagka-igwang efecto si mga nagluwas na bareta sa television sa pagkulang kulang na nin supply kaya nagka-igwang biglaan na nagbarakal na igwang gas station na dai pa dapat maubosan huli ta kadakul si nagbarakal na nagresulta sa panic buying. 

        An pig-aandam pa kan City Hall asin kan gas retailers iyo an pigsasabing trece dias ni Secrerary Reyes na mapaso sa Noviembre 21. 

        Si Aping Olivan kan Sea Oil nagsabi na dai mangyayari an problema kun antes nag-isyu kan EO 839 nagconsulta muna sa mga compania. 

<b>Nancing dagos sa laban vs Gob. LRay</b>

Lakas-kampi may mga candidato nang diputado
Duwa sana an ciertong maglalaban sa cargong gobernador sa Camarines Sur asin sasabaton ni Diputado Felix “Nancing” Alfelor Jr., kan cuatro distrito si incumbent Governor LRay Villafuerte na nagbalyo na sa Nacionalista Party ni Senador Manuel Villar. 

        Masikad na sa Noviembre 20 asta Deciembre 1, 2009 an pagplantiar nin certifico de candidatura sa Comelec para sa eleccion sa Mayo 11, 2010. Solamente si Alfelor an nagconfirmar na lalaban an re-eleccionistang gobernador. 

        An diputado iyo an oficial na candidato kan Lakas-Kampi sa lindong kan nagdemetir na Defense Secretary Gibo Teodoro. 

        Siya iyo an pamayo kan partido kan administracion sa Camarines Sur nakatalaan na bugtakan nin kalaban si Diputado Luis Villafuerte sa bagong tercer distrito. Alagad dai paman pigngaranan asin maaraman ini sa pagplantiar nin certifico de candidatura sa Comelec. 

        An mga candidatong diputado kan administracion iyo sinda Dato Arroyo sa premir distrito, DBM Secretary Rolando Andaya Jr. sa segundo distrito, sa tercer distrito dai pa pig-ngaranan, si Teddy Cruz  sa cuarto distrito asin si Manny Alfelor sa ika-limang distrito. An mga bagong congressional district kan Camarines Sur base sa Acta Republica 9716. 

        Si dating alcalde Elmo Bombase kan Tigaon, Camarines Sur iyo an ka-tandem ni Alfelor mientras na si Provincial Budget Officer Fortunato “Ato” Peña iyo man an ka-tandem ni L-Ray. 

        Dagos an candidatura ni Alfelor dawa na ngani dai na siya suportado ni Diputado  Villafuerte na nagkalas na sa partido kan administracion asin ipinahayag yaon na sa partido kan NPC. 

        An diputado kan cuatro distrito enot pig-asegurar ni diputado Villafuerte na iyo an susuporatan na candidatong gobernador, alagad huli kan kibrada kan dalagan sa politica si LRay tatabangan na kan saiyang ama sa maabot na eleccion. 

        Pigcierto ni Alfelor na dai na nin atrasan an saiyang candidatura dawa dai na siya suportado kan ama ni Gobernador LRay. 

        Ngonian na aldaw an mga alcalde sa Camarines Sur na miembro kan partido kan administracion maatendir sa convention kan partido na gigibohon sa PICC sa Manila asin piglalaoman na magkaka-igwa nin pagbabago sa dalagan nin mga candidatong alcalde sa provincia. 

        Mientras tanto, si Alcalde Fermin “Magdalo” Mabolo kan San Fernando, Camarines Sur iyo an posibleng isabat kan oposicion contra ki diputado Dato Arroyo. Sa lado ni Andaya pigpahayag dai pang pangaran na nagluluwas na masabat sa eleccion sa bagong segundo distrito. 

<i><b>DECICION KAN OMBUDSMAN</b></i>

LGU Accountant hinaklas sa servicio
Tesorera, Budget Officer suspendido
Dagos nang sinipa sa servicio kan Ombudsman an Municipal Accountant kan Pili, Camarines Sur asin ibinasura si motion for reconsideration sa administrative penalty na anom na bulan na suspension kan taon 2005 sa casong Dishonesty/Grave Misconduct asin Estafa through Falsification of Public Document. 

        An decicion pig-modificar sa dismissal inaprovaran ni Ombudsman Ma. Merceditas Navarro-Gutierrez kan Noviembre 28, 2008 contra ki Municipal Accountant Eileen D. Ceron kan LGU Pili, CSur alagad dai pa na-iimplementar. 

        Sa suhay na caso sinda Budget Officer Precila Nacario asin Assistant Budget Officer Susan Bernales kinastigo nin sarong taon na suspension kan Ombudsman sa caso administrativo na mayong marerecibing sueldo. Si Consejal Neri Sumayao miembro kan Sanggunian Bayan iyo an complainant sa caso. An suspension order pig-implementar na kan DILG kan Juevez, Noviembre 19, 2009, segun sa confirmacion sa BM ni Bise Alcalde Rodel Divinagracia. 

        Kasabay sa kaparejong caso asin suspension iyo si Tesorera Zusita Vargas, alagad dai pa na-iimplementar kan Department of Finance an orden kan corte. 

        Sinabi pa kan bise alcalde an caso contra sa sainda  huli kan soboot dai pag-aprovar na masueldohan si Ceron matapos maglaog sa trabajo kan enot na masuspendi nin anom na bulan asin igwa pang ibang isyu na dai pa pig-detalye. 

        Si dating Alcalde Tomas P. Bongalonta Jr. iyo an nagsangat nin caso contra sa Municipal Accountant kan ini yaon pa sa puesto. 

        Sa decicion kan Ombudsman afuera kan paghaklas sa servicio, dai na tinutogotan na makarecibe nin ano man na benficio asin discalificado nang magtrabajo sa gobierno sagcod dai na maako nin ano man na motion for reconsideration. 

        An caso pigsangat kan alcalde kan Junio 3, 2003 na pig-aacusar an respondiente sa pagbalga kan Acta Republica No. 3019 asin pagpalsificar kan documentos publico. 

        An respondiente soboot nag-oportunidad kan saiyang posicion bilang Municipal Accountant, ginamit an municipality’s trust funds nganing mabayadan an amortization kan saiyang salary loan sa Philippine Postal Savings Bank (PPSB). Sa reclamo pigsabi na an municipalidad nagluluwas na iyo na an nagbabayad kan saiyang loan amortization para sa mga bulan kan Octubre 2001, Enero 2002, Pebrero 2002, Marzo 2002, Abril 2002 asin Mayo 2002 sa paagi kan pagsingit kan saiyang pangaran sa statements of loan payments na kun haen an municipalidad nagbase kan remittances sa babayadan sa utang sa bangko. 

        Susog sa Memorandum of Agreement kan LGU asin bangko, an salary loans kan mga empleados babayadan sa paagi nin salary deduction asin an municipalidad iyo an ma-remiso kan cantidad sa PPSB. Sa caso kan respondiente, soboot daing nangyaring ano man na pagkaltas sa sueldo para sa sinambit na mga bulan alagad an amortizations remitted kan municipalidad sa bangko kabali an saiyang babayadan. 

        Sa lado kan respondiente, sa saiyang pigsumiter na counter-affidavit pigpahimotikan an sinambit na mga acusacion contra sa saiya. Sinabi kaini na an Municipal Treasurer nakaka-aram kan saiyang ginigibong pagbayad na bako sa paagi kan pagkaltas sa sueldo. An saiyang pangaran perming kabali sa statements of loan payments, alagad nagbabayad siya kan monthly dues directa sa PPSB asin sa Municipal Treasurer.Nagsumiter siya nin mga oficial na recibo petsado Junio 25, 2002, sa pagpatotoo na nagbabayad siya kan utang antes kan maturity. Afuera pa kaini nagsumiter pa siya nin nagkaperang OR na nagbabayad kan utang sa bangko. 

        Alagad base sa mga evidencia naprovaran kan Ombudsman na an respondiente nagpalsificar kan statements of loan payments na nagresulta sa pagbayad kan saiyang utang gikan sa fondo publico. 

             Pigrecomendar pa kan Ombudsman na casohan an respondiente nin anom na counts of estafa through falsification of public documents. 

        Kabali sa mga nakapirma sa decicion iyo sinda Graft Investigation and Prosecution Officer 1 Anna Zita Abuda, Acting Director Emora Pagunuran asin Acting Assistant Ombudsman Paul Elmer Clemente.    

<b>Protesta ilalansar vs GSIS</b>

Nag-aandam na nin protest rally an mga empleados kan gobierno sa Ciudad nin Naga asin Camarines Sur contra sa Government Service Insurance System (GSIS) nganing idenuncia an liderato ni Presidente Winston Garcia sa risado nang pang-aabala kan pagpalowas kan mga benificios nin mga empleado huli ta ginamit kan administracion an fondo kan agencia. 

        An hiro protesta paparticiparan kan mga empleado gikan sa Department of Education, empleados kan Hall of Justice na hali sa RTC asin MTC, Prosecution Office, Department of Environment and Natural Resources, City Hall na compuesto kan grupo kan Naga City Hall Employees Association asin iba pang agencias de gobierno. 

        Si Pelagio Papa, Jr. lider kan convenor group nagsabi sa Bicol Mail na oras na preparado na an planong protesta ano man na aldaw saindang ilalansar an accion asin an saindang tiripon gigibohon sa Plaza Quezon sagcod na magkaka-ihwa nin marcha pasiring sa sanga kan GSIS sa barangay Del Rosario sagcod na saindang susulon an epigy ni Garcia bilang pagpasabot kan saindang sentimiento. 

        Hinahagad ninda na magka-igwa nin updated posting kan remittance, na sa ngonian afectado an rinibong empleados kan govierno ta dai areglado an mga record na ini an nagiging dahilan na dai sinda maka-aprovetsar kan salary loan asin policy loan. 

        An cuarta kan mga miembros kan GSIS ginagamit sana kan administracion sagcod na pig-invest ni Garcia sa ibang nacion huli kaini nagtutubod an mga empleados na tuyong inaabala an proceso kan papeles nganing dai macobra an saindang benificios sa paagi kan salary asin policy loan. 

        Sa regular session kan Sanggunia Panlungsod kan Ciudad nin Naga kan Martes naging visita an GSIS Naga Branch na pigrepresentaran ni Resurreccion Bulaong, loan division chief asin haros pigsurorogan siya nin kahapotan sa kapalpakan kan manijamiento na afectado na an benificios kan mga empleados. 

        Kabali sa victima kan GSIS iyo si Rodrigo Belleza, anom nang bulan nag-retiro sa service bilang tesurero kan City Hall kan Ciudad nin Naga alagad sagcod sa ngonian dai pa nakakarecibe kan mga biyaya. 

        Si Belleza nagpasurog na sa Sangguniang Panlungsod kan Ciudad nin Naga nganing hagadan nin paliwanag. 

        Sinabi ni Bulaong na an ginigibong solucion kan saindang agencia iyo an “massive posting project” na piglalaom ma-cocompleto sa Noviembre 30, 2008. 

        Si Papa, saiyang pigpaabot an reclamo kan mga court employees na haloy nang nagsumiter kan saindang mga papeles sa salary asin policy loan, alagad pigpaparatogaan sana. 

        Nag-atubang man si Marilou Palmaria, bise presidente kan employees association kan City Hall na saindang natuyawan an permi nalang na dahilan kan pag-proceso kan saindang papeles na aabala sa posting mala ngani inaabot na nin limang bulan dai pa giraray na-aaprovaran an saindang mga loan application. 

        “Pig-gagadan an oras para dai maka-loan an empleados’, sabi sa tuyaw na pigpaabot mismo sa representante kan GSIS sa atubangan kan mga miembros kan Sanggunian Panlungsod. Alagad ini pigpahimotikan kan oficial kan sinambit na agencia de seguro. 

        An GSIS saindang pig-oorgullo an high tech na mga sa oficina nganing maparikas an transaccion arog kan electronic remittance alagad kabaliktaran ini kan mga nakaaging panahon mano-mano sana an gamit, pagka-hapon puedi nang makoa an tsikie, sabi man sa tuyaw ni Bise Alcalde Gabby Bordado. 

        Bako lang an mga empleado an nagrereclamo maging an pensionado na pinapadificil sa pagcobra kan biyaya pati na si nagretiro na sa servicio sa gobierno. 
<b>P1-M danyos sa nasulong 100 MVA kan TransCo
Causa kan 22 oras na brownout sa CamSur</b>

Sobra sa on million pesos an danyos si pagkakasulo kan Jueves na bangui kan sampulong taon nang 100 MVA transformer sa Ciudad nin Naga kan National Transmission Corporation na ginikanan nin maabot sa 22 horas na brownout sa apat na cooperativa nin corriente sa Camarines Sur. 

        24 oras si patrabajo kan paghirahay asin dai kayang sarong aldaw mala ngani nagsubli pa sinda nin mga gamit sa ibang TransCo Station sagcod na nag-gamit nin helicopter, sabi sa Bicol Mail ni Engr<pd>.</pd> Alberto Beritua. 

        Alas 8:30 nin bangui kan Noviembre 6 nadiscobre kan mga engineer kan TransCo sa barangay del Rosario, Ciudad nin Naga an dahilan kan mahiwas na brownout iyo an pagbagsak kan tap changer switch kan 100 MVA asin naibalik sa normal na power requirement na supply sa Camarines Sur kasuodmang alas 5:30 nin hapon envez kan enot na pigtalaan na macocompleto kan Martes o Noviembre ll. 

        Si Guillermo R, Redoblado, vice president kan TransCo sa Luzon nagsabi na na-ibalik sana si bulos kan corriente mga alas 6:30 bangui kan Jueves alagad bakong gabos na lugar kan coverage area kan apat na cooperativa nin corriente sa Camarines Sur huli ta kulang an naglalaog na power requirement sa provinciang ini. 

        Sinabi pa ni Beritua na 70 por ciento sana o 46.7megawats kan 68ng MW na kinakaipuhan na supply nin corriente an naglalaog sa Camarines Sur gikan sa Albay asin Camarines Norte. 

        Huli kaini, naging abnormal si servicio nin corriente sa Casureco I, II, III asin IV mientras na padagos na sinasapo an hababang voltaje. 

        Nangyari an pagbagsak kan 100 MVA sampulong aldaw matapos kan ginibong ceremonia sa TransCo office sa Ciudad nin Naga sa pag-turn over kan contratista kan 230 transmission line. 

        An sinambit na mga transmission line iyo si mga tore kan TransCo na pinabagsak kan nakaaging bagyong Reming sa Bicol asin sa provincia kan Quezon na kun haen sobra sa kabangang billion pesos si danyos. 

        Mientras tanto, kan panahon na hababa si mga voltaje na naglalaog sa mga cooperativa nin corriente an nangyayari pigtatarakad-takad an distribucion kaini sa mga kanya-kanyang coverage area. 

        Pigtawan sana nin prioridad iyo an mga business district sa centro kan ciudades kan Naga asin Iriga asin iba pang mga banwaa kan apat na distrito kan Camarines Sur. 







<i><b>Mga paraoma sa CSur 21 dias malakaw pasiring ki PGMA</b></i>
<b>Protesta vs Ermita sa pagcancelar kan CLO
Causa kan 22 oras na brownout sa CamSur</b>

Nagsikad na poon kan Noviembre 17, 2008 an 21 dias na paglakaw kan 45ng paraoma hali sa Banasi, Bula, Camarines Sur pasiring sa Malacañang nganing huroton ki Presidente Gloria Macapagal-Arroyo na ibalik sa sainda an 123.3490ng hectariang daga na parte kan Fajardo Estate na enot pig-award sa sainda susog sa Certificate of Land Ownership (CLO) No. 00495527 base sa Comprehensive Agrarian Reform Law (CARL). 

        An CLOs pig-distribuir sa mga farmer-beneficiaries asin na-iregistro sa Registry of Deeds kan Camarines Sur kan Deciembre 24, 1997. 

        Alagad kan Abril 16, 2008, si Executive Secretary Eduardo Ermita nagpaluwas nin decicion na kina-cancelar an Certificate of Landownership Award na tinao sa mga paraoma may 11ng taon na an nakaka-agi kan Department of Agrarian Reform. An accion kan Malacañang sa rason na dai sakop kan CARL an Fajardo Estate. 

        “Ibalik an samuyang daga na pigcancelar an CLO ni Ermita, kaya kami ma-marcha pasiring sa Malacanang”sabi sa Bicol Mail ni Jesus Clavera, vice chairman kan Banasi Farmers Association. 

        Sinabi kaini, na saro sana siya sa gurangang nang paraoma mala ngani 55 anyos na siya asin digdi na namundag. 

        Ngonian na aldaw an paraoma yaon na sa Ragay, Camarines Sur asin piglalaoman na makaka-abot Manila sa Noviembre 30, 2008 matapos kan 444 kilometrong paglakaw hali sa Camarines Sur. 

        An decicion kan oficina kan Presidente nagbaliktad man sa decicion kan DAR sa pag-implementar kan CARP kan gobierno. Alagad an paraoma nagplantiar nin motion for reconsideration in intervention, na pighahalat an magiging decicion kan Presidente. 

        An pag-instelar kan mga paraoma bakong pacil, mientras na an mga paraoma, kabali an oficiales kan DAR, pig-harrased, huli sa asistencia kan PNP Regional Command, katuwang an NGOs, asin POs, asin media an mga paraoma narealisar na ma-instelar kan Junio 18, 1998. 

        Sa sinambit na panahon naging productivo an resulta sa tahaw kan pag-provar kan maysadiri kan daga na bawion an pigtaong award sa sainda kan DAR. Halangkaw si produccion sa mais, paroy, plantacion nin tubo asin iba pang producto agricultural, sabi pa kan vice chairman kan Banasa Farmers Association. 

<b>FAJARDO ESTATE PLANONG GIBOHON ECONOMIC ZONE </b>

        An local na gobierno kan Bula, Camarines Sur pighihimo na maging economic zone an sinambit na lugar huli ta ini base sa saindang aprovadong plano kan taon 1982 na pig-clasificar bilang industrial. An propuestong reclassification kan Fajardo Estate pinaagi sa public hearing kan Marzo 17, l999, alagad huli kan mga controvercia ini nagpalyar. 

<b>LABAN LEGAL </b>

        Matapos ma-instelar an mga paraoma, an maysadiri nagplantiar nin Php6 milliones na damage suit huli sa acusacion na forcible entry contra sa PARRO, MARO, asin mga paraoma, an Municial Trial Court nagdecicion pabor sa maysadiri kan daga, alagad kan caso pig-apelar sa Regional Trial Court, an decicion kan MTC binaliktad. 

        An Fajardo Estate, dating sadiri kan mag-agom na Edilberto asin Corazon Fajardo asin Agustia Imperial. Ini yaon sa Sitio Banasi, Barangay Pawili, Bula, Camarines Sur. 

        Nasa 138.3201 hectaria an kahiwasan kan land area asin an area acquired nasa 123.3490 hectaria. 

<b>PROTESTA SUPORTADO KAN CITY HALL </b>

        An ginigibong protesta kan mga paraoma suportado kan local na gobierno kan Ciudad nin Naga asin antes naghali sa Naga nagka-igwa pang ocacion na ginibo sa Plaza Quince Martirez. 

         Si Acting Mayor Gabby Bordado nagsabi na an arog kaining pakikipaglaban nin paraoma saindang suportado arog kan kaparejong ginibo ninda sa Sumiilao farmers na gikan pa sa Bukidnon. 

        Kabali pa sa nagsusuporta iyo an Sentro ng Alternativong Lingap Panligal, Naga City People’s Council, Liga ng Barangay kan Ciudad nin Naga, Coalition for Bicol Development, MAO Office kan City Hall, asin iba pang organisacion nin paraoma sa Naga asin Camarines Sur.                                    






<i><b>SA PAGBALASA KAN POC</b></i>
<b>VM League contra sa EO No. 739 ni PGMA
Reconsideracion pighagad kan Liga</b>

An Vice Mayor’s League of the Philippines (VMLP) Bicol dai uyon sa pinaluwas na Executive Order (EO) No. 739 ni Presidente Gloria Macapagal-Arroyo sa pagbalasa kan Peace and Order Council (POC) sa mga ciudad asin municipio na pigpako na sana sa 13ng miembros asin hinali na si ibang mga representantes nin agencias de gobierno maging sa sectoral. 

        Pigtawan sana nin prioridad si envuelto sa campania sa insurgencia an dapat maging miembros na dai man pigcontra kan VMLP, alagad dai sinda uyon na tunawon an ibang mga representantes asin sector na activo sa comunidad asin makakatabang pa sa pagplano sa campania sa paz y orden. 

        An accion kan VMLP Bicol sa pamamayo ni Bise Alcalde Nathaniel Capucao bilang presidente nagpasar nin resolucion na naghahagad ki PGMA na ireconsiderar an pig-isyu EO 739. 

        Si Bise Alcalde Gabriel H. Bordado, Jr. kan Ciudad nin Naga iyo an nagpadreno sa paagi kan pag-adaptar kan pinasar na resolucion kan Sanggunian Panlungsod kan ciudad. 

        Pigsuportaran an resolucion sa ginibong Bicol Assembly kan liga sa Ciudad nin Naga dai palang nahahaloy asin pigtalaan na isunad sa National Executive Board meeting kan liga na gigibohon sa Manila sa maabot naDeciembre 3-5, 2008. Nagtutubod an liga na an saindang resolucion susuportaran kan junta nacional nganing huroton an reconsideracion kan Malacanang. 

        Kun sa Ciudad nin Naga an maliligis iyo an gikan sa religious sector, business community, youth, Public Safety Office asin iba pang sector sa pagtubod na an paz y orden bako lang trabajo kan local na gobierno envez an enterong comunidad. 

        An kaparejong problema mangyayari man sa iba pang mga ciudades asin banwaan na mayo man nin problema sa insurgencia. 

        Susog sa EO 739 an ma-rereconosir na sana bilang miembros kan POC kabali an mga represenates gikan sa DILG, PNP, NBI, Philippine Army, PDEA, Prosecution Office, sarong representante hali Sanggunian Bayan o Sanggunian Panlungsod, Bise Alcalde bilang Vice Chairman asin Alcalde bilang Chairman. asin tulong representantes hali sa privadong sector, sa consultacion sa mga miembros kan consejo asin aprovado kan Brigade Commander. 

        Nagtutubod an liga huli ta an jefe ejecutivo local bilang chairman kan POC, asin nakakasabot kan existencia asin privadong sector sa comunidad, dapat tawan nin full authority sa pagcomponer nin mga miembros kan sinambit na consejo. 

        Sa entrevista ki Bordado, sinabi kaini na an EO 739 dai aplicable sa ibang mga banwaan maging sa Naga na mayong problema sa insurgencia. 

        Si Alcalde Jess Robredo nagsabi na kun dakul an maliligis sa miembros kan POC siya nakatalaan na magbilog kan Naga City Peace and Order Assembly mientras na an pagtarabangan sa paz y orden dakulang bagay an suporta kan mga sectores sa ciudad. 

<i><b>CONTRATA SA IMC</b></i>
<b>Casureco I iniipit kan NEA</b>
Libmanan, Camarines Sur – Nagkasundo na an Salcon Power Corporation (SPC) asin an Camarines Sur I Electric Cooperative (Casureco I) nganing an manijamiento kan cooperativa kapotan kan privadong investor sa paagi kan investment management contract (IMC) alagad an NEA iyo man sana an nag-uulang sa paagi nin pang-iipit nganing dai ninda ma-aprovaran an contrata sa IMC. 

        Sainda nang na-finalisar an contrata kan nakaagi pang Septiembre 30, 2007, pinapadisganar pa an Casureco I na magpadagos kan contrata sa tahaw kan pigmamawot na madagos na an IMC huli ta bangkaruti na an manijamiento mala ngani dai na nababayadan an Phpl20 milliones na moroso sa National Transmition Corporation dawa na nagka-igwa nin restructuring. 

        Pigbuyagyag ni Board President Erwin Dilanco na an NEA iyo man sana an nagpapadificilan nganing dai madagos an contrata mientras na igwang pagduda an manga cooperativa nin corriente na kun maging marhay an pagpadalagan kan privadong sector tibaad maglaog naman an ibang cooperativa sa IMC asin mayo nang masasakopan an NEA na posibleng an agenciang ini dagos nang tunawon. 

        An NEA iyo an may supervision asin control sa ll9ng mga cooperativa sa nacion kun kadakli kapot na kan IMC babayaan an NEA kaya an peligro na matunaw an agenciang ini dai nahahali sinda iyo an may poder na mag-aprovar o magbasura kan contrata sa IMC.. 

        Kabali sa enot na manipulacion kan NEA iyo an pagpadisganar sa manga cooperativa nin corriente na dai magpa-registro sa Cooperative Development Authority nganing maging stock cooperative. An accusacion contra sa sinambit na agencia na ginigibo kaya nin gatasan kan ibang manga oficiales kaya surang sinda sa sa conversion pasiring sa stock cooperative. 

        Pighagad na kan SPC sa Department of Energy (DOE) na maghaman nin guidelines sa paglaog kan privadong investor mientras an saindang time table liwat naman pigtalaan sa Deciembre 2007. Kan taon pang 2005 natapos an subasta ginana kan SPC ngonian naghahanap nin kaulangan na dai madagos an IMC sa Casureco I iyo na an NEA, sabi pa kan pamayo kan junta directiva. 

        Hadit na an manijamiento kan cooperativa ta tibaad putolan sinda nin servicio nin corriente kan TransCo mientras na an sainda na sanang nababayadan iyo an 20 milliones pesos na current electrict bill, alagad mayo nang pambayad sa restructured na utang na dapat 3.6 milliones pesos cada bulan. 

        An NEA nag-oopresir sana nin 30 milliones pesos mientras na an SPC nagtaya na nin 6l milliones pesos na capital asin madugang pa nin pambayad sa moroso sa TransCo. 

        Sa ngonian hababaon an collection efficiency kan cooperativa mala ngani kan Agosto 2007 nagsakat sana sa 64 por ciento asin kan Septiembre 2007 nasa 8l por ciento sana kaya dificilan nang makabangon sa ngaran na financial, sabi pa ni Dilanco. Sa systems loss nag-abot na sa 24 por ciento na kun haen nalulugi an manijamiento nin dos milliones pesos cada bulan. 

        An solucion kuta na an pagpalalangkaw kan singil sa tarifa, kan taon pang 2004 an peticion sa Energy Regulatory Commission sagcod sa ngonian mayo pa nin accion. An dugang na tarifa iyo an pueding makaresolver kan kalugihan alagad dai man ina-aprovaran kan ERC. 
<b>Tira sisipaon na sa Bicol PNP</b>
Camp Semion Ola, Ciudad nin Legaspi – Sisipaon na si P\/Sr<pd>.</pd>  Supt<pd>.</pd>  Balligi Agnanayon Tira bilang OIC Regional Director kan Bicol PNP antes mag-abot an Noviembre l5, 2007 mala ngani kan Martes (Noviembre 6) pina-report na sa Camp Crame sa Quezon City, matapos magluwas an Open letter ki GMA na firmado ni alcalde Jesse M. Robredo, Arsobispo Leonardo Legaspi kan Caceres asin iba pang manga sectores kan Ciudad nin Naga contra saiya asin ki OIC Chief of Police Amor Macoy. 
  Afuera kan sinambit na open letter ki GMA na nagluwas sa Bicol Mail kan Noviembre l, 2007 an League of the Municipalities of the Philippines Camarines Sur chapter asin si Gobernador L-Ray Villafuerte an naghagad na ki Presidente Gloria Macapagal-Arroyo asin ki Interior Secretary Ronaldo Puno na dapat ribayan na an OIC RD huli kan basang na pagharali kan manga jefe de policia na dai lamang nin coordinacion sa afectadong alcalde. 

        Sa entrevista kan Bicol Mail ki P\/Supt<pd>.</pd> Eliezer Bron, oficial na parapahayag kan Bicol PNP sa paagi nin telepono sinabi kaini na pueding matang-gal na sa puesto asin andam maghali sa Bicol PNP si Tira. 

        Si Tira, nag-asumir sa Bicol PNP antes kan eleccion kan Mayo l4, 2007 asin may anom nang bulan nagtutukaw bilang OIC RD digdi sa Bicol. Susog sa civil service law an OIC pueding maglawig sana nin sarong bulan huli kaini dai na mahahali an peligro na ribayan na si Tira nin fullfledged na RD, naghahalat na sana siya nin directiva, sabi pa ni Bron. 

        An open letter ki GMA contra sa OIC RD asin OIC Chief of Police Amor Macoy kan Naga PNP huli kan manga pang-aalamuso kan mga miembros kan policia kan ciudad sagcod nang pagharali kan l6 na miembros asin inapon sa Camp Crame an efecto napilay an campania sa pace orden na nagresulta kan sunod-sunod na manga criminalidad arog kan pinaka-huring incidente nin hold-up sa Jollibee fastfood chain. 

        Kulang na ngani an miembros kan policia hahalian pa asin nangyari pang-sasabotaje sa pace orden kan Naga, sabi sa manga tuyaw kan oficiales local kan City Hall. 

        An OIC RD nakatalaan kutang temporariong mag-oficina sa Naga PNP poon kan Martes, alagad biglang pinaapod kan Camp Crame kaya dai naka-abot huli kaini pigtutubodan na dagos nang mahahali na siya sa Bicol PNP. 

        Mientras tanto, mayo pang nagluluwas na pangaran nin oficial kan PNP na iriribay ki Tira kun madadagos an paghaklas na sa saiya. 

        An manga oficiales local kan City Hall sa pamamayo ni Robredo nagtutubod na kun mangyari na ngonian na semana an pagpalayas ki Tira posibleng efecto na ini kan open letter ki GMA asin peticion kan LMP asin kan gobernador kan Camarines Sur sa kahurotan na ribayan na an OIC RD. 
<b>Pag-alarma sa paz y orden sa Naga
CSBC, PNP nagka-igwa nin dialogue</b>
<i><b> “watch your security guard” - Tambungui</b></i>
Nagka-igwa nin dialogue an Camarines Sur Bankers Club (CSBC) asin PNP Camarines Sur sa pagtarabangan nganing dai na mangyari an sunod-sunod na robbery hold-up sa Ciudad nin Naga asin maging sa Camarines Sur matapos kan incidente sa Naga na an manga victima kliente nin bangko. 

        Alagad sa mensaje ni PNP Provincial Director P\/Sr<pd>.</pd> <pd>.</pd>  Supt<pd>.</pd>  Romeo Tambungui sa 43 na mga manager nin bangko sa pamamayo ni Mariano O. Aureus Jr bilang presidente. kan CSBC na nag-aratendir sa sinambit na dialogue na ginibo kan Martes (Noviembre l3) sa conference room kan Cam. Sur PNP Office, nagpatanid an jefe kan PNP sa provincia na dai sa gabos na oras magtiwala sa saindang security guard na pueding kasabuat man sana sa mga robbery hold-up. 
Pig-osipon niya na kan dating destino siya bilang oficial kan CIDG sa Camp Crame sa saindang mga ginibong investigacion sa mga incidente nin hold-up sa bangko igwang envueltong security guard, alagad bako man gabos igwa man sa saindang toltol sa servicio. 

        Na-alarma na an CSBC matapos kan incidenteng robbery hold-up na nangyayari dawa aldaw asin sa atubangan kan publico arog kan incidente sa Jollibee, Panganiban Naga kan an armored cars kan MetroBank kan makoa kan cuarta nganing ideposito alagad binadil gadan an security escort kan bangko asin iredo an security guard kan fastfood chain. Ini afuera kan enot na incidente na victima an kliente kan Bangko de Oro asin RCBC. 

        Sa kaparejong paghaharampangan si P\/Chief Inspector Perfecto de Lima Jr. jefe kan operational command pigtukdo an mapadapit sa tips on bank robbery sa panahon na nangyayari ini asin pakatapos kan incidente. Saiyang pigrecomendar na mag-instelar nin surveillance camera afuera kan dati nang robbery alarm. 

        CSBC naghagad nin police visibility 

        An CSBC nagpasar nin resolucion no. 2007-0l0 na naghuhurot ki PNP Chief Director General Avelino Razon Jr. na mag-destino nin dugang na polis sa Ciudad nin Naga huli ta pigsasamantala kan mararaot na elemento an kakulangan na nin police visibility kaya sunod-sunod an mga nangyayaring criminalidad sa ciudad. 

        An resolucion na firmado na ni Aureus asin certified correct ni CSCB Secretary Arleen Mariano, pigpadara na sa Camp Crame. 

        100 na miembros kan PNP hahalion ano man na oras 

        Sa open forum na-ihapot sa provincial director kun sagcod nuarin an pigdestinong l00 na miembros kan regional mobile group sa Naga hali sa Camp Semion Ola sa Ciudad nin Legaspi, ini magdedefende sa Bicol PNP kun sagcod sa perang semana o bulan ta defende man giraray sa situacion kan pace orden, sabi pa ni Tambungui. 

        Pigbuyagyag niya na dawa sain na manga police station kulang nin destinong policia mientras si dating standard na sarong polis cada 500 na populacion an nangyari naging na sanang sarong polis sa cada l,450ng persona. Sa Naga PNP igwa sanang l20ng miembros hinalian pa nin l4ng polis na inapod sa Camp Crame. 

        Hinagad na iimplementar an no plate no travel policy particularmente sa motorista, alagad dai man nag-asegurar an PNP envez pigpasa sa LTO huli ta ini yaon sa trabajo kan agenciang ini asin makaka-estricto sana sinda kun deputized kan LTO. 

        Mayong organisadong crimen sa CamSur 

        Dai tubod an PNP Camarines Sur na may organisadong crimen sa provincia envez ini manga grupo-grupo sana. Sinabi pa na macoconsiderar na matuninong pa an Camarines Sur asin kun sa incidente nin hold-up sa bangko mayo pang nangyayari digdi afuera sa manga pag-viaje. 

        2ng casong robbery hold-up pigtuturogan sa Naga PNP 

        Sa isyu kun nuarin mareresolveran an nangyaring hold-up sa jollibee asin sa kliente kan Bangko de Oro asin RCBC, an Naga PNP na presente sa dialogue an dai nagtao nin timetable halaton na sana kun nuarin isasangat an caso sa corte. Nagpapadagos pa an investigacion asin igwa nang angulo kun siisay an manga suspechado alagad mayong malinaw kun nuarin. 

        Kun igwang conflicto sinda OIC RD Balligi Agnanayon Tira asin alcalde Jessie Robredo kan Ciudad nin Naga, sa lado ni PD Tambungui sinda mayong problema kan alcalde asin igwang mga ginigibong coordinacion sagcod may minsan nagkaka-olay pa an duwa. Sinabi ni PD na pigsabihan niya an mga polis sa provincia na magtrabajo sana.

<i><b> “Jueteng free” sa CSur, patubod ni PD sa SP</b></i>
<b>PD nakakoa nin mga kasurog 
na alcalde, COP asin parokia</b>
Pili, Camarines Sur –- “Jueteng free” an Camarines Sur kun tutubodan an paliwanag ni PNP Provincial Director Romeo Tambungui sa Sanggunian Panlalawigan na nag-gamit pa siya nin power point sa pagpaluwas kan lista nin mga banwaan na firmado kan alcalde, Chief of Police asin parokia kan simbahan an certificacion na mayong ilegal na sugal na jueteng sa saindang jurisdiccion. 

        Alagad an alegacion kun igwang jueteng iyan guerilla sana asin yaon sa bukid na barangay an gugo na dificil na malapag kan miembros kan PNP huli ta kulang na ngani an personajes asin an saindang prioridad an campania sa insurgencia asin sa ilegal na droga. 

        Si Tambungui naging visita sa ginibong session regular kan SP kan Camarines Sur kan Martes (Noviembre 20) nganing hagadan nin paliwanag kan gobierno provincial ta sa saiyang liderato nabuhay liwat an jueteng matapos nin duwang bulan kan siya mag-asumir sa PNP provincial office na saiyang pig-ribayan si OIC PD P\/Supt<pd>.</pd> Benedicto Pintor. 

        Pig-report kaini na sa saindang campania contra sa jueteng 46 na correadores an saindang na-arestar asin 5 mil pesos na taya sa sugal an saindang nasamsam. 

        Dai tulos na simbag kan PD an enot na kahapotan sa controvercial na jueteng envez pigpaliwanag an saiyang mga acomplisimiento sa PNP provincial office sa campania sa criminalidad, pinahuri niya an kasimbagan sa nabuhay na sugal. 

<b>Jueteng Free Certificate </b>
        Sa saiyang pig-presentar na listahan nganing provaran niya na “jueteng free” an Camarines Sur sa premir distrito an mga municipio na nagfirma an mga alcalde, jefe de policia asin parokia sa certificacion na mayong jueteng iyo an Ragay, Del Gallego, Sipocot, San Fernando asin sa Cabusao an parokia dai nagfirma afuera kan COP asin alcalde. 

        Sa segundo distrito an mga alcalde, parokia asin COP na nagfirma kinababalihan 

        Kan Magarao, Milaor, Ocampo, Pili, mientras na an Bombon asin Calabanga an magkasuhay na parokia dai nagfirma sa certififcacion. 

        Sa tercer distrito an mga nagfirma sa kaparejong certificacion iyo an mga alcalde, jefe de policia asin parokia kan mga municipio kan Caramoan, Garchitorena, Siruma, Lagonoy, asin Tinambac alagad an parokia kan Goa dai napatubod dai nagfirma. 

        Sa cuarto distrito nagfirma sa kaparejong certificacion iyo an mga alcalde, jefe de policia asin parokia kan mga municipio kan Baao, Balatan, Bato, Buhi, asin Bula. 

        Arin man na grupo pueding mag firma sa certification na may jueteng sa CSur 

        Hinapot ni Vocal Angel Naval an provincial director kun may grupo na magfirma nin certificacion na may jueteng sa arin man na banwaan ini saindang aakoon. Alagad an efecto kaini kun ma-provaran na igwa nin operacion kan jueteng sa sarong banwaan alagad may certificacion an PNP, LGU, asin simbahan na mayo kan sinambit na sugal puedi sindang sangatan nin caso susog sa acta republica 9287 na mas magabat na an castigo kun maprovaran sa corte. 

        Sinabi kan PD na kabali sa hahagopon nin castigo susog sa RA 9287 iyo an capitalista, manager, coordinator asin protector na icoconsiderar digdi si nagfirma sa certificacion na may jueteng sa saindang lugar alagad baliktad envez makusog an tarayaan. 


<b>PD pabor sa legalisacion kan jueteng </b>
        An oficial kan PNP nagpabor sa kahurotan ni vocal Ruperto Alfelor na gibohon na lugod na legal an sinambit na sugal huli ta dai man sana napopondo ta segun ki PD ini panahon kan kan castila mala ngani saiyang pig-onambitan si Dr<pd>.</pd> Jose Rizal nagtataya man sa sinambit na sugal. 

        Segun pa sa saiya dapat magka-igwa na nin small town lottery sa Camarines Sur sa pagtubod niya na ini iyo an magadan kan jueteng. 

<b>Pangako vs Jueteng </b>
        An pamayo kan PNP kan mag-asumir sa puesto nagpangako ki Gobernador L-Ray Villafuerte na mayong mangyayaring jueteng sa laog kan saiyang liderato, alagad dai man na-utob sagcod na pungot na sa saiya an gobernador. 

        Pigtutubodan na igwang pig-aalanganan an provincial director na halangkaw na oficial kan PNP sa Bicol kaya dai niya kayang mapapundo an sugal. 
<b>Naga PNP icoconvertir sa District Command</b>
<i><b>Isuhay sa paki-aram nin politico sa CS</b></i>

An Naga City Police Station magiging nang District Command dai na mapasakop sa Camarines Sur PNP Provincial Office envez an directang supervicion hali na sa Camp Semion Ola kan Bicol PNP sa Ciudad nin Legaspi. An bentaje kaini kun pugol nin politico an provincial director kan provincia dai na pueding paki-aram an district command particularmente kun igwang conflicto sa politica an pamayo kan Capitolyo Provincial asin kan City Hall. 

        Si Consejal John Bongat chairman kan committee on public safety kan Sanggunian Panlungsod nagsabi sa Bicol Mail na an resolucion naghahagad gibohon na district command an Naga PNP pigpadrenohan ni Consejal Jose Tuason na dating jefe de policia kan ciudad na ngonian miembro na kan consejo local. Sa miting kan Peace and Order Council kan ciudad kan Martes na hapon si Tuason iyo an natukahan na mag-follow up kan saindang kahurotan sa PNP Camp Crame. 

        Kun ma-aprovar kan Camp Crame madali na an ano man na kahagadan huli ta directa na sinda sa Bicol PNP envez na mag-agi pa sa PNP provincial office na saro pa sa nakaka-abala na pueding ulangon pa kan Provincial Director orog na kun ini kapot nin politico na contra partido sa mga oficiales local kan ciudad. 

        An POC na an mga miembros hali sa manlaen-aen na sectores kan ciudad sa pamamayo ni alcalde Jesse M. Robredo burongyog na nag-aprovar kaini huli ta bako lang sa presenting administracion an makiki-nabang envez sa mga masunod pang matukaw na oficiales kan City Hall. 

        Si Deputy Director General for Operation Reynaldo Varelia kan maki-atubang sa mga oficiales local asin sa lider nin manlaen-laen na sector nagpangako na tatabangan niya na ma-aprovaran kan Camp Crame an resolucion kan POC. 

        Kabali pa sa bentaje kaini iyo na pueding dugangan an miembros kan kan Naga PNP na sa ngonian igwa sana nin regular na miembros na maabot sa l20ng polis. 

        Sinabi ni Tuason na pueding ma-aprovaran an saindang kahagadan huli ta an Ciudad ngani nin Lapu-Lapu pig-convertir sa district command an saindang police station apesar na mas dakula pa ngani an Naga. 

        Mientras tanto, piglalangkag na kan POC an pangako ni Valeria na riribayan na si OIC Chief of Police P\/Supt<pd>.</pd> Amor Macoy na haloy nang pigmamawot kan ciudad na magbugtak na nin bagong fullfledged na COP. 

        Sagcod sa ngonian maging an oficina ka kan alcalde dai pa maaraman kun nuarin maabot an idedesignar na OIC COP mientras na dai pa nakakapili nin permanteng jefe de policia. 

<b>Jueteng napundo na, 
sabi ni Calderon ki Robredo</b>

<i>Alagad sa papel sana</i>
SI PNP Chief Director General Oscar C. Calderon, pig-orgullo ki alcalde Jesse M. Robredo kan Ciudad nin Naga na huli kan agresivong campania kan PNP contra sa ilegal na sugal na jueteng napundo na an operacion kaini sa Camarines Sur asin Camarines Norte. 

        Sagcod sana sa papel an pag-orgullo ni Calderon sa campania laban sa jueteng mientras na balik naman an regular na centralisadong operacion sa Camarines Sur matapos kan nagkapera sanang aldaw napundo. 

        Nabuhay liwat an ilegal na sugal nakatalaan na isombong giraray ni Robredo sa PNP Chief an mahiwas naman na operacion kan jueteng. 

        Sa ngonian an mga gugoan ginigibo sa mga banwaan kan Libmanan, Bombon, Camaligan, Pasacao, Goa asin sa iba pang mga lugar na dati nang pig-coconduciran kan tulong veces na pagbola kan jueteng cada aldaw. 

        Sa surat kan jefe kan PNP ki Robredo, petsado Octubre 9, 2006 sinabi niya na kan mag-asumir siya bilang PNP Chief, pig-activar niya an Anti-illegal Gambling Operation Task Force (AIGSOTF) sa liderato ni P\/Director Jesus A. Verzosa. 

        Mawot niyang ipasunod an pagpuho na kan sinambit na sugal bako lang digdi sa rehiyon cienco, alagad sa mga lugar kan Luzon, saindang estrictong pig-iimplementar an 1-3-2 strike policy sa ilegal na sugal na kun haen 12ng mga jefe de policia an pighaklas sa puesto kabali si P\/Supt<pd>.</pd> Reynaldo B. Bataller, COP kan Ciudad nin Tabaco sa provincia nin Albay. 

        An sinambit na comunicacion kan PNP Chief sa alcalde bilang kasimbagan sa kahagadan na dapat mapundo na an jueteng sa Camarines Sur asin sa Ciudad nin Naga. 

        Napag-araman kan Bicol Mail na an operacion kan jueteng sa Camarines Sur an balik naman na mayong ginigibong accion an mga provincial director kan magkataid na provincia. 

        Si Robredo an nagpahayag na an liderato nacional an pueding makapundo kan sinambit na sugal mientras na mayo man nganing nagiginibo si PNP Provincial Director Romeo Mapalo. An mamundo apesar kan surat kan jefe kan PNP, alagad dai man nin efecto huli kan pagkabuhay liwat kan sugal na ini poon kasuodmang tudos lo santos. 

<b>2007 election idadagos kan 
Comelec dawa may Con-As</b>
<i><b>Pagplantiar COC mapoon sa Enero 15</b></i>
CIUDAD nin Legaspi - An Commission on Election (Comelec) magpapadagos kan saindang preparacion para sa eleccion local asin nacional sa Mayo 14, 2007 dawa na nasisibot an mga administration congressmen na marealisar an constituent assembly nganing madagos an ambicion kan Malacañang na magka-igwa nin charter change. 

        Si Director Zacarias Zaragosa kan Comelec Bicol nagpahayag sa Bicol Mail na an gabos na mga pag-andam sa maabot na eleccion sainda nang ginigibo mala ngani igwa nang resolucion an Comelec en banc para sa calendar of activities. 

        Mapapa-amay an pagplantiar nin certifico de candidatura kan mga candidato local asin nacional na mapoon sa Enero 15, 2007 na iyo man an pag-sikad kan election period. An ultimo dia sa pagplantiar kan COC sa Marzo 29, 2007. 

        Sinabi ni Zaragosa na base sa Omnibus Election Code an gun ban asin pag-implementar kan pagbawal sa pag-pasunod nin mga preventive suspension sa mga oficiales local na naka-atubang nin caso administrativo. 

        Napa-amay an pag-plantiar nin COC huli ta kaipuhan mapakarhay tulos an mga record kan mga candidato local asin nacional mientras na kabali paman sa nakadagdag na trabajo kan Comelec iyo an overseas absentee voting asin local absentee voting. 

        An rehiyon cienco may 2,430,000 registradong votantes kan eleccion kan Mayo 2004 asin piglalaoman na malangkaw pa an numero kan mga votantes sa nagpapadagos na registracion sa mga oficina local kan Comelec. 

        An pitong mga ciudades kan Bicol na kinababalihan kan Legaspi, Naga, Iriga, Masbate, Sorsogon, Ligao asin Tabaco bukas an mga oficina kan Comelec nganing mag-ako kan mga para-registro dawa aldaw nin Domingo. 

        An Comelec resolucion No. 7684 nag-aawtorisar sa mga ciudades nganing tawan nin opurtonidad an mga professional asin estudiantes na maka-registro sa Comelec sa aldaw nin Domingo. 

        An PNP asin AFP, pig-deputized kan Comelec nganing ma-inforsar kan anom na bulan na gun ban na mayormenteng target iyo an mga traditional politician na magamit nin “guns, goons asin gold” ngani sanang ganahon an eleccion. 

        Kabali sa hahagopon kan gun ban iyo an miembros kan PNP asin AFP na dai naka-duty sa saindang trabajo, alagad may sukbit armas. 

        Si Bicol PNP Chief Victor Boco asin si Brig. Gen. Napoleon Malana, commanding general kan kan 9th ID, Philippine Army sa Bicol igwa nang coordinacion sa pag-implementar kan gun ban poon sa Enero 14, 2007. 

        An campaign period sa mga candidatong senador masikad 90 dias antes kan eleccion sa Mayo 14, 2007 mientras na 45 dias sa mga candidato local. 

        Nagpatanid an director kan Comelec Bicol na saindang sasangatan nin caso si mga ma-envuelto sa dubleng registracion na caso criminal an saindang aatubangon susog sa Omnibus Election Code. 
<b>Malana sisipaon na sa 9th ID</b>
<i><b>Huli kan paglusob kan militar sa PNP Naga</b></i>
CAMP Elias Angeles, Pili, Camarines Sur - 17 dias matapos kan shoot out incident entre kan PNP Naga asin kan mga soldados kan 9th Infantry Division kan Philippine Army, si Brig. Gen. Napoleon Malana, commanding general kan 9th ID sa Bicol nakatalaan nang ribayan sa gigibohon na turn-over ceremony nuodmang Viernes alagad an maribay pigngaranan na Brig. Gen. Arugay na nakatalaan pang confirmaron ngonian na aldaw. 
Limang bulan palang sa Bicol si Malana kan saiyang ribayan sa puesto si Major General Ricardo Noble asin siya an may pinakahalipot na panahon na naging jefe kan 9th ID. 

        Pig-aatribuer an pag-provar na pag-ataki kan mga soldados kan 9th ID sa central headquarters kan PNP Naga kan nakakaging Noviembre 7ng banggui sagcod na pinatamaan nin duwang bala kan M-16 armalite an oficina ni OIC Chief of Police Banjamin Suratos. 

        Nagkapera pang mga soldados an naging envuelto sa mga robbery hold-up sa premirong distrito kan Camarines Sur na an kabali sa victima sarong Indian national na si Rachhpal Singh. An mga suspechado sa sinambit na caso iyo sinda Pfc Ricardo Sanfuego, Pfc Joseph Candelaria asin Pcf Noe Pellosis. 

        An sinambit na incidente nangyari kan Octubre 3, 2006 sa Pamplona, Camarines Sur na an victima dai na nagsangat nin caso criminal huli ta takot sa militar. Mismo si Pamplona Chief of Police Jesus Francisco nagconfirmar kan pagsibog kan Indian national sa pagsangat nin caso huli ta militar an saiyang kalaban. 

        Afuera pa kaini, an mga alcalde sa premir distrito nagrereclamo na kan mga sunod-sunod na robbery hold-up na an mga suspechado miembros kan Cagfu. 

        Sa pahayag sa media ni Malana saiyang pigpahimotikan na an causa kan amay na paghaklas sa saiya sa Bicol huli kan sinambit na incidente envez nakatalaan na magkapot siya nin mas halangkaw na puesto bilang staff ni AFP Chief of Staff Hermogenes Esperon. 

        Pigbuyagyag ni Brig. Gen. Arnulfo Ylana, assistant division commanding general kan 9th ID na si tulong mga soldados na suspechado sa robbery hold-up sa Pamplona, an hinaklas na sa servicio mientras na pigbabaan nin ranggo si nagpasaway na soldados sa Ciudad nin Naga kan nakaaging Noviembre 7. 

        Sa panahon kan paluwason na jefe kan 9th ID nagkaperang mga miembros kan rebeldeng NPA an nagsuko sa saiyang liderato asin pinakusog an campania laban sa insurgencia. 

        An 9th ID sa Camp Elias, nakakasakop kan mga Infantry Battalion sa kabikolan asin an sakop ninda an supervision kan mga miembros kan Cafgu.







<b>Fuentebella nagfirma na pabor sa Con-As</b>
<i><b>Nagkaintindihan na sinda ni LRV</b></i>

SAGÑAY, Camarines Sur- Si dating House Speaker Arnulfo Fuentebella kan tercer distrito kan Camarines Sur asin kaalyado ni dating Presidente Joseph Estrada, nagconfirmar na miembros kan prensa kasuodma na nagfirma na siya pabor sa pigtutulod na constituent Assembly (Con-As) kan Arroyo administration. 

        Kasabay kan pagtuga sa atubangan kan miembros kan prensa sa ginibong press conference sa residencia kan familia Fuentebella sa banwaan kan Sagñay, inako pa kan diputado kan tercer distrito an marhay na an saidang relacion ni Congresista Luis R. Villafuerte kan Segundo distrito na haloy na saindang magkalaban sa politica sa Camarines Sur 

        Parejong nagging padreno sinda sa sarong golden welding anniversary sa sinambit na banwaan kan Noviembre 11, 2006. Sa pigtao niyang informacion sa prensa na nagka-igwa sinda nin “cordial and friendly dialogue.” Sa pagbuyagyag niya kaini, sinabihan an miembros kan prensa na dai na maghapot kan saindang pig-olayan ni LRV. 

        Si Villafuerte na kaalyado ni Presidente Gloria Macapagal-Arroyo an pabor sa Con-As nganing maenmiendahan an 1987 constitution. 

        Alagad piglinaw ni Fuentebella na an saiyang pag-firma pabor sa Con-As igwang kulatilya na kaipuhan sa Camara-Baja asin Camara-Alta sabay na mag-convened asin an vorotohan maging suhay. 

        Nag-pabor ako sa Con-As nganing gibohon sa tamang proceso, dai puedi na magbuta-botahan sagcod na palusotan an short cut, sabi pa kan congresista kan tercer distrito na iyo an chairman kan NPC sa Camarines Sur. 

        Kun dai masusunod an tamang proceso asin piglitaniya niya sa pag-firma sa pag-pabor sa Con-As, “dai ako makakasimbag kun ano an mangyayari!” sabi pa ni Fuentebella. 

        An pagfirma kan nagkaperang oposicion sa Con-As saro sa paig-oorgullo kan Arroyo administration na igwa na sindang feursa nganing marealisar an charter change. 

        An Malacañang nagtalaan kan saindang pag-convened kan mga kaalyado sa politica sa sunod na seman nganing magsikad na kan deliberacion sa propuestong pag-enmienda kan 1987 Constitution bilang preparacion sa pagribay kan forma kan gobierno pasiring sa unicameral parliamentary system. 

<b>Naga, CSur mabagsak nin relief 
goods sa mga victima kan tubig baha</b>

An local na gobierno kan Ciudad nin Naga, Metro Naga Chamber of Commerce and Industry (MNCCI) Inc, Liga ng Brgy. sa Camarines Sur asin iba pang sectores nagtatarabangan sa pagtipon nin mga donacion nganing magdara nin relief goods sa mga naafectaran nin tubig baha sa Metro Manila huli kan bagyong “Ondoy”. 

        Sinabi ni Alcalde Jess Robredo na cantidad 500,000 mil pesos an inaprovaran kan Sanggunian Panlungsod nganing itaong ayuda sa Sister City kan Naga na iyo an Ciudad nin Marikina na saro sa piglaptopan nin tubig baha. Ini bilang pagtanaw nin utang na boot huli ta an sinambit na ciudad nagpadara man nin ayuda financial sa Naga kan lamasahon man digdi nin calamidad. 

         An saindang Operation Center nasa Plaza Quezon asin dakul na an sinakong segundamanong gobing, bagas, delata, mineral water asin iba pang ayuda na digdi pigtitiripon nganing sararo sana an pagkarga sa truck pasiiring sa Manila ngonian na semana. 

        Si Abet Bercasio, presidente kan MNCCI nagsabi na kaibahan ninda sa grupo iyo an Naga City People’s Council, SK Federation kan Naga, Sanggunian Panlungsod, Universidad de Sta. Isabel, RMN DWNX, Koling Society, asin Bicolando artists. 

        Ipinahayag ni Bercasio na an saindang grupo naglilibot pa sa mga barangay asin ibang banwaan nganing hakoton an mga pigtataong relief goods kan namamanuan. 

        Naghiro tulos an MNCCI asin iba pang organisacion huli ta nakakaherak kan mga naging victima kan calamidad. 

        An suhay man grupo na naglansar nin Operation Center iyo an ABS-CBN, Kabalikat Civicom, Kabalikat Bicol, Ateneo de Naga University asin iba pang organisacion sa Camarines Sur. 

        Si Liga ng Brgy. President Glen Gontang kan CamSur nagtitipon nin mga donacion gikan sa mga brgy. kan 35ng municipio. An saindang oepration center pigbugtak sa Capitolio Provincial kan Pili, Cam. Sur 

        Sa Camarines Sur PNP Provincial Office, si Sr<pd>.</pd> Supt<pd>.</pd> Rodolfo Llorca, tulos nagpa-apod nin command conference sa mga jefe de policia kan 35ng municipios asin pigsugo na magbugtak nin Operation Center sa saindang mga Municipal Police Station nganing magtipon nin donacion na ipapadara sa Metro Manila. 

        An lima pang mga provincial director kan PNP sa Bicol naglansar man kan kaparejong operacion kan makarecibe sinda nin directiva gikan sa Camp Crame. 

         Sa Ciudad nin Legaspi, igwa nang mga organisacion an mapadara nin grupo nganing voluntad na magtabang sa naafectaran kan sinambit na calamidad. 

        Mientras tanto, sa oficina rehiyonal kan Department of Agriculture sa Pili, Camarines Sur mayong pig-report na dakulang destroso sa agricultura huli ta inabot sana nin signal no. 1 kan bagyong “Ondoy” an Bicol. 

        Kun igwa man naafectaran sa Bicol iyo an mga na-stranded na pasajeros na ma-viajeng dagat kan dai tugotan kan coast guard na nangyari sa Pasacao, CSur, asin Virac, Catanduanes. 

<b>SA DAM PROJECT NI DATO</b>

Tubig baha pighahaditan sa 1st district kan CSur
Regional Director kan NIA, DPWH ipapaapod kan SP

Sipocot, Camarines Sur – Nanindugan an mga residentes sa mga kababan na lugar sa primer distrito kan Camarines Sur na dapat pugolon muna an implementacion kan Php1.9 Billiones na Libmanan-Cabusao Dam Project (LCDP) ni Diputado Diosdado “Dato” Arroyo huli ta ilulobong sa tubig baha an pitong mga barangay. 

        Adalan muna dai paghidalion, ta’no na apretado na sinda mientras na dakul na mga familia an afectado asin an kapalibotan orog na an pigtatakotan na tubig baha siring kan nangyari sa Ciudad nin Marikina asin pagtaraid na ciudad na maabot sa 300 na persona an binawian nin buhay huli kan nangyaring flash flood, sabi sa Bicol Mail ni Rev<pd>.</pd>  Maximo Alvarez Jr. kan Grace Methodist Church sa Libmanan, Camarines Sur. 

        An Sanggunian Panlalawigan kan Camarines Sur sa pamamayo ni Bise Gobernador Salvio Fortuno nakatalaan na invitaran sinda Director Danilo Manalang kan DPWH asin Director William Ragodon kan NIA nganing hagadan nin paliwanag kan mga pigrreclamong proyecto kan diputado kan premir distrito. 

        May langkaw nin 11.5 metros an dam kaya kun mag-aberiya ilulobong sa tubig baha an mga residentes, sabi sa reclamo. 

        Siya asin mga familia na afectado kan proyecto nag-atendir sa seminar kan Agosto 27, 28, 2009 na pinaapod kan Bicol River Basin Watershed Management (BRBWMP), sabihon lang na pinaagi sa consultacion antes iimplementar an proyecto, alagad discuntento sinda ta dai pigdadangod an mga rasones kun ta’no ta dapat dai paghidalion asin adalan na marhay. An simbag sa sainda aprovado na an proyecto asin kinakaipuhan nang hidalion. 

        Sobra sa 300 na familia an afectado asin pirit na pinapahali si mga nag-eerok sa Malaguico asin Manangle sa banwaan nin Sipocot, Lupi Nuevo, Lupi Viejo, San Pedro, San Isidro asin Barrera Jr. sa banwaan nin Lupi. 

        Pig-iimplementar kan National Irrigation Administration (NIA) sa lindong kan multi-billion-peso BRBWMP, an proyecto nasa supervicion kan Office of the President. 

        Si Eduardo Yu, oficial na parataram kan NIA, nagsabi na igwang relocation sa afectadong familia asin pigtagamahan nin 500 milliones na fondo. 

        An NIA technical group nagrecomendar nin construccion kan diversion channel nganing dai lantupon nin tubig baha an mga residentes, alagad pigbago an plano envez iyo na an inaapod na run off the river type dam nganing kun magsupay an tubig sa dam maderetso sa salog. 

        Naghihinanakit an residentes na enot na nag-decicion na aprovaran kan miembros kan BRBWMP inter-agency group na compuesto nin mga alcalde sa Lupi, Sipocot, Libmanan asin Casbusao sakop kan proyecto sa sinambit na distrito, alagad huri na si ginibong seminar sa mga afectadong familia. 

        Si Tomasito Monzon, presidential assistant for Bicol asin director kan BRBWMP nagsabi huli ta dakul an makikinabang sa dam project an accion kan gobiernio i-relocate an 300 na familia. 

        Alagad an mga nagcocontra nagtutubod na pighihidali na iimplementar an proyecto huli ta harani na an eleccion nurong taon mientras na billiones pesos an cantidad kan proyecto. 

<i><b>DAWA KULANG SA CONSULTACION</b></i>
<b>Dam project pig-iimplementar na
Documentos kan proyecto pighahagad kan Capitolio</b>
Apesar na kulang pa sa consultacion sa publico alagad kan Mayo 2009 nagsikad na an implementacion kan 1.9 billiones de pesos na Libmanan-Cabusao Dam Project ni Diputado Diosdado “Dato” Arroyo kan premir distrito sa tahaw kan paghadit kan mga familia na pueding ilubong sa tubig baha an pitong mga barangay sa Sipocot asin Lupi, Camarines Sur. An AM Oreta Company Incorporated iyo an nakakoa kan contrata sa multi-billion peso na proyecto kan gobierno. An construction firm sadiri kan esposa ni dating Senadora Teresa Aquino-Oreta. 

        Si Gobernador L-Ray Villafuerte nagsabi na dapat abalahon muna an implementacion kan proyecto huli kan dakul na mga familia an nagrereclamo asin kaipuhan magconducir pa nin mga consultacion nganing ipaliwanag sa publico an higanteng dam. Piglinaw kan jefe ejecutivo kan capitolio provincial na dai siya contra alagad hinahagad ninda an documento kan proyecto kun kinakaipuhan bagohon an desinyo. 

        Pig-invitaran na kan Sanggunian Panlalawigan kan Camarines Sur sinda Directors William Ragodon kan National Irrigation Administration asin Architect Danilo Manalang kan DPWH nganing hagadan nin paliwanag sa implementacion kan proyecto sa gigibohon na regular session sa Octubre 20, 2009 

        Ipinahayag ni Pastor Maximo Alvarez Jr. kan Grace Methodist Church na nahahadit sinda na ilulubong sa tubig baha an afectadong mga barangay, maafectaran an kapalibotan asin afectado an pagbuhay kan mga paraoma. 

        Ngonian na aldaw nagtalaan nin consultacion sa publico an LGU Sipocot nganing ipaliwanag an implementacion kan proyecto asin an relocacion kan sobra sa 300 na familia na pueding lantopan kan tubig baha. 

        An proyecto namumogtak sa Barangay Malaguico, Sipocot asin an pueding ilubong sa tubig baha iyo an mga barangay kan Lupi Viejo, Lupi Nuevo, San Pedro, San Isidro, asin Barrera Jr. sakop kan banwaan nin Lupi asin barangay Manangle, Malaguico kan banwaan nin Sipocot. Alagad mayormenteng makikinabang sa patubig iyo an cuatro mil hectaria sa banwaan kan Libmaman asin Cabusao 

        Sa mga paghadit kan afectadong familia sinabi ni Alvarez “I’m still hopeful may magagawa kung magtutulongan lahat. Hindi ito gusto ng Dios tayo ding mga magpasya. Voice of the people voice of God”. 

        Nanindugan si Presidential Assistant asin jefe kan Bicol River Basin Water Management Project (BRBWMP) Tomasito Monzon na ipapadagos an proyecto huli ta dakul na mga paraoma an makikinabang nganing mapatubigan an maabot sa cuatro mil na hectariang kaomahan. 

         Sa entrevista kan Bicol Mail ki Eduardo Yu, oficial na parataram kan NIA Bicol, saiyang pigconfirmar na nagsikad na an proyecto kan nakaagi pang Mayo 24, 2009 sa paagi kan patrabajo kan dos kilometros na access road hali sa tinampo kan Andaya Highway pasiring sa lugar kan dam project asin si camp site na iyo an gigibohon na oficina sagcod nang pagconstruir nin tulay sa tahaw kan salog. 

        Saiyang piglinaw na igwa nang ginibong consultacion na ginibo sa Libmanan, Camarines Sur kan Octubre 2007 na pig-atendiran kan mga oficiales de barangay kan Lupi, Sipocot, Libmanan asin Cabusao, presente an NGO, simbahan, asin people’s organization na nagpabor sa proyecto. 

        Si enot na plano iyo an construccion kan diversion channel alagad huli ta maabot sa Php.5.6 billiones an gagastoson kan gobierno kaya envez kaini maconstruir nalang kan inaapod na run-off the river dam na iyo an aagihan nin tubig oras na magsupay an dam nganing magderetso sa salog asin makaibitar sa pigtatakotan na paglantop kan tubig baha. 

        Sa ngonian an gigibohon iyo an icoconductang topographic survey kan municipio asin magkaka-igwa nin memorandum of agreement sa NIA. Katuyohan kan survey para aramon kun arin na mga barangay asin arin na mga lugar sa barangay na aagihan asin siisay na arin na mga residentes na maafectaran kan paglangkaw kan tubig. 

        Nagcierto an agencia nin nadadapat na just compensation sa afectadong mga familia kaya ngani an mga LGU kan Sipocot asin Lupi dai nagcontra sa dakulang proyecto kan diputado kan premir distrito. 

        An BRBWMP na nasa irarum kan Office of the President asin an mga agencia kan NIA, DPWH asin DENR iyo an nagtatarabangan sa implementacion kan proyecto. 
<b>Dam project pinapapundo kan Capitolio</b>

Pabor asin contra dam nagsabayan sa rally
Pili, Camarines Sur – An Sanggunian Panlalawigan kan Camarines Sur pighuhurot sa gobierno na igilid muna an implementacion kan multi-billion peso na dam project sa premir distrito bako sa directang pagcontra envez untokon an pag-gibo kan proyecto asin ibalik sa drawing table nganing adalan na marhay asin makaibitaran sa trahedya sa tubig baha arog kan nangyari sa Pangasinan, Ciudad nin Marikina asin iba pang lugar sa National Capital Region. 

        Si Vocal Angel Naval kan segundo distrito kan Camarines Sur nagsabi sa Bicol Mail pigpaboran kan gabos na miembros kan junta provincial an resolucion sa tahaw kan mga reclamo kan residentes sa Lupi asin Sipocot na nahahadit na ilulubong sa tubig baha an saindang mga barangay. 

        Si Vocal Romulo Hernandez kan premir distrito iyo an nangenotan sa pagpadreno kan resolucion asin nakatalaan nang pirmahan ni Gobernador LRay Villafuerte nganing ipadara sa Bicol River Basin Water Management Project (BRWMP), National Irrigation Administration asin Department of Public Works and Highways na iyo an magkaturowang na nag-iimplementar kan proyecto. Si Presidente Gloria Macapagal-Arroyo kabali sa papadarahan kan copia kan resolucion kan SP. 

        An proyecto regalo ni PGMA sa saiyang aki na si Diputado Diosdado “Dato” Arroyo kan premir distrito padagos na nag-aatubang nin pagcontra kan mga residentes asin sector nin negociantes huli kan pigtatakotan na tubig baha. 

        Huli kan mga sunod-sunod na bagyo na gabos na causa nin pagbaha hali sa dam kaya ngani nagka-igwa nin mga kahaditan na naisip na pueding an pig-gigibon dam sa Manangle, Sipocot, Camarines Sur pigcoconsiderar an mga posibilidad na mangyari, sabi pa ni Naval. 

        Sinabi pa kan vocal kan segundo distrito na antes pa kan nangyaring mga tubig baha sa Central. Northern Luzon asin National Capital Region dakul na sectores an natatakot sa pueding kaabtan kan proyecto. “An principio igwang mababaha, igwang makikinabang, iyan an principio sa dam project”. 

        Si mga pagtubod na perfect dam alagad ngonian naheling si nangyari na nag-causa nin mga tubig baha huli kaini an Capitolio Provincial nanindugan na dapat igilid muna an proyecto asin adalan na marhay. 

        Pigbuyagyag pa na si Gobernador Villafuerte an nag-indorsar sana nin pag-gibo nin feasibility studies pakatapos kaini an gobierno provincial dai na pig-informaran kun ano si nangyari mayo nganing consultacion na sa Capitolio. 

        Si Tomasito Monzon, Presidential Assistant asin jefe kan BRBWMP padagos nanindugan na daing peligro sa tubig baha an proyecto huli kan pagbugtak kan inaapod na run off the river type dam. Dakulang tabang sa mga paraoma huli ta dakul an makikinabang na mapa-tubigan an mahiwas na kaomahan. 

        Si Mrs<pd>.</pd> Emily Asma kan NGO sa Lupi, Camarines Sur dai tiwala sa mga pahayag ni Monzon huli ta an hiwas kan pueding lantopan nin tubig baha iyo an 186 na hectaria sa 13ng barangay asin kabali an Barangay Poblacion. 

        Magin sa Sipocot, Camarines Sur sinabi ni Consejal Manuel Chan na an mga centrong barangay kan saindang banwaan an enterong tatamaan kan tubig baha. An pigpapatubog sa publico kan BRBWMP pito sanang barangay  sa Lupi asin Sipocot 

        <b>PABOR ASIN CONTRA DAM NAGSABAYAN SA GINIBONG RALLY </b>

        Naglansar nin rally an mga pabor asin contra dam  sa atubangan kan district office ni Diputado Arroyo sa Libmanan, Camarines 

950 mil registradong votantes sa CamSur
Pakatapos kan registracion 60 flying voters cacasohan na
Pili, Camarines Sur – Maabot sa 950 mil an registradong votantes sa Camarines Sur sa eleccion sa Mayo 14, 2010 sagcod sa ultimo dia sa pagpa-registro sa Octubre 31 sa mga oficina kan Comelec sa ciudades kan Naga asin Iriga asin sa 35ng municipalidades. 

        Naglangkaw nin 160 mil kun icocomparar sa eleccion kan 2007 na igwa sanang sobra sa 790 mil dawa na ngani sobra sa 60 mil an pig-deactivate huli kan pagpalyar na dai maka-voto nin duwang magkasunodan na eleccion, sabi sa Bicol Mail ni Alex Marpuri oficial na parataram kan Comelec Camarines Sur. 

        Maaraman an total na votantes sa pigtalaan nindang Election Registration Board (ERB) hearing sa Noviembre 16, 2009. 

        Sa ginibo nindang ERB hearing kan Julio 19, 2009 igwa nang 825 mil na registradong votantes alagad huli kan halangkaw na por cientaje kan nagpapalista sa mga oficina kan Comelec piglalaoman na masakat sa 950 mil an votantes kan provincia. Sagcod kasuodma nagpaparalaba an naghahabol na makapalista nganing maka-voto sa eleccion sa 2010. 

        An Comelec bukas an saindang oficina cada aldaw nin Sabado asin Domingo nganing matawan nin oras si mga estudiantes asin empleados makapalista. Huli kaini, an Comelec nagpatanid na dai na mapalawig kan registracion pakatapos kan ultimo de sa Octubre 31. 

        An Ciudad nin Naga iyo an may pinakalangkaw na registradong votantes asin maabot na sa 70 mil mientras na nagsunod an Ciudad nin Iriga, Libmanan, Calabanga, Pili, Nabua asin Buhi, alagad an numero kan mga votantes sa mga banwaan na ini pighahalat pa an report kan Comelec asin maaraman sa gigibohon na ERB hearing. 

        Pigconfirmar kan parataram kan Comelec CamSur na 60ng mga flying voter an saindang nadiscobre matapos kan saindang ginibong cleansing process kan nagtalikod na mga bulan. 

        Pakatapos kan registracion si Abogado Noriel Badiola, Provincial Election Supervisor nakatalaan na magtao nin recomendacion sa Law Department kan saindang oficina central sa Manila asin mahalat kan directiva nganing investigaran asin sangatan nin caso an mga pasaway na votantes sa pagbalga kan Omnibus Election Code. 

        Kun maprovar sa caso mapipinaran nin anom na taon na pagkaka-priso asin discalificado nang magkapot nin ano man na puesto sa gobierno. 

        Mientras tanto, sa eleccion kan 2007 igwang 2,616,485 registradong votantes sa Bicol. Dawa na ngani nag-abot na sana sa 2,4 milliones an votantes matapos kan ginibong cleansing process alagad piglalaoman na malangkaw sa dating lista sa pagtapos kan registracion sa Octubre 31. 




<i><b>PROYECTO SA SANITARY LANDFILL</b></i>
<b>RA 9003 dai na-iimplementar kan mga LGU</b>

Kun estrictong iimplementar an Acta Republica 9003 o mas bestado sa apod na Solid Management Act of 2003 kadali kan mga jefe ejecutivo local pueding malaom sa carcel, alagad pigtawan liwat sinda nin panahon nganing magbugtak nin sadiring Sanitary Landfill (SL), ini an sabi ni CENRO Officer Pio Bernal kan Department of Environmental and Natural Resources (DENR) sa Ciudad nin Naga. 

        An RA 9003 nagmamado sa gabos na mga Local Government Unit (LGU) na mag-establisir nin sadiring Sanitary Landfill nganing igwang permanteng aponan nin basura, digdi sa Camarinnes Sur mayo pa ni saro. 

        An CENRO Officer nagsabi na sa saindang record mayo pang LGU sa Camarines Sur an nakabugtak na nin SL mientras na sa Ciudad nin Naga ngani naghahanap pa nin lote nganing halion na an dumpsite sa barangay Balatas. 

        Si ENRO Officer Oscar Orosco kan City Hall nagsabi na determinado na an local na gobierno sa pamamayo ni Alcalde Jess Robredo na sarahan na an Batalas dumpsite asin ini sagcod na sana sa taon 2010. 

        Sinabi pa ni Bernal na an Solid Waste Commission nagpadara na nin noticia sa mga local na gobierno nganing ma-implementar na an RA 9003, alagad an lakdang na ini yaon pa sana sa one strike policy asin kun aboton nin sagcod sa ika-tulong patanid puedi nang sangatan nin caso criminal asin pueding malaom sa carcel an jefe ejecutivo local kan LGU kun padagos na masinutil. 

        Napag-araman pa kan CENRO Officer na an mayor na problema kan mga LGU iyo an lugar na bubugtakan kan proyecto asin kabali pa an daradakulang fondo na pueding aboton sagcod sa diez milliones pesos. 

        An estimate na ini para sana sa sadit na banwaan na naglalaom kan fondo gikan sa internal revenue allotment (IRA). 

        Kan panahon ni Alcalde Elmo Bombase kan Tigaon, Camarines Sur na iyo pa kaidto an presidente kan League of Municipalities of the Philippine (LMP) Camarines Sur Chapter, an national liga nagpasar nin resolucion na naghuhurot sa Solid Waste Commission na tawan pa nin panahon an mga LGU nganing maka-establiser kan SL. 

        Limang taon na an RA 9003 kadakli kan mga LGU sa Kabikolan dai pa nakakabugtak nin sadiring SL. 

        Dakulang problema an sinambit na proyecto mientras na enot na kutang pig-provaran ni Congresista Nancing Alfelor kan cuarto distrito na magbugtak nin SL sa Del Gallego, Camarines Sur nganing digdi isalya an mga basura na haling Manila, alagad ini pigcontra kan mga oficiales local. 

        An ibang mga oficiales local na naka-olay kan Bicol Mail nagsabi na dificil na estrictong iimplementar an ley huli ta dakul na mga jefe ejecutivo local sa nacion an mafifinaran. 

<b>DA mataong libreng banhi
sa mga paraoma sa Bicol</b>
<i><b>Preparacion sa pagcandidatong
Senador ni Sec. Yap sa 2010? </b></i>

Pili, Camarines Sur – Maabot sa siyam na ribong (9,000) mga paraoma sa Camarines Sur an pigcierto kan Department of Agriculture sa Bicol na kabali sa mga benificiario kan programa sa palay seed subsidy kan agenciang ini mientras na pigpapa-andam na an mga Municipal Agriculturist Officer kan cada municipio sa lima pang provincias kan kabikolan na completohon an listahan kan calificadong paraoma na dapat maka-aprovetsar kan programa. 

        Kan Martes (Octubre 7) an mga MAO sa Camarines Sur an nagka-igwa nang miting sa oficina rehiyonal sa kasugoan ni Executive Regional Director Jose Dayao nganing mafinalisar na an listahan kan lihitimong paraoma nganing maka-ayon sa mga benificiario kan libreng banhi. 

        Si Ms. Emily Bordado, oficial na parapahayag kan DA Bicol nagsabi na an programang ini ni Secretary Arthur Yap nganing mapalangkaw an produccion nin paroy sa rehiyon cienco asin piglalaoman na pueding maglangkaw an produccion nin 10 asta 20 por ciento. 

        Alagad an ibang grupo nin paraoma na habo nang magpasambit kan saindang pangaran kan maka-olay kan Bicol Mail nagsabi na an programang ini ginigibo ni Yap mientras na may plano na magcandidatong senador sa eleccion sa 2010. Dapat haloy na ginibo ini kan gobierno nacional kun dai pa matapsok sa politica an DA Secretary dai ma ma-iisipan na matabangan an mga paraoma. 

        Cantidad Php1,400 an precio kan cada sako asin an fondo hali sa DA na madistribuir nin sarong sakong certified seeds sa lamang hectariang pig-ooma, dakulang tabang ini sa paraoma sa kabikolan, sabi pa ni Bordado. 

        An libreng banhi pigtagama para sa taranoman paroy sa bulan nin Noviembre 2008 asta sa Marzo 2009. 

        An provincia nin Camarines Sur naging surplus rice producer kan nakaaging taon 2007 asin ika-pito sa 84ng provincia sa Filipinas base sa inaapod na incremental palay production. 

        An gobierno provincial kan Camarines Sur saro sa pigtawan nin prioridad iyo an programa na mapalangkaw an produccion nin paroy kaya ngani saiyang suportado an mga paraoma mala ngani kan nagtalikod na oromahan enot nang nagtaong libreng banhi sa paraoma an Capitolio Provincial. 

        Sa ginibong Information Caravan and Techno Clinic sa Convention Center na pigpadrenohan kan provincia asin kan DA na pig-atendiran nin mga paraoma sa Camarines Sur pigtukdo an mga bagong techologia nganing maging suficiente an bagas sa satong lugar. 

        Sa kaparejong actividad pig-turnover kan provincia an rice sufficiency plan sa mga oficiales kan DA. 

<i><b>HALING MINDANAO</b></i>
<b>Balikatan Exercises mabalyo sa Bicol</b>

Pili, Camarines Sur – An rehiyon Bicol na kadakli kan mga provincia nag-aatubang nin problema sa insurgencia nakatalaan nang laogon kan Balikatan Exercises kan mga soldados Americano arog kan ginibo sa Mindanao alagad piglinaw kan militar na mayong mangyayaring “war games”. 

        Pigconfirmar sa miembros kan media ni Major General Jeffrey Sodusta, commanding general kan 901st Infantry Division kan Philippine Army sa Bicol na may base sa Camp Elias Angeles, San Jose, Pili, Camarines Sur na igwa nang enot na nag-abot na soldados Americano asin nag-survey na sa banwaan kan Cabusao, sakop kan premirong distrito kan provincia. 

        Saiyang piglinaw na mayong mangyayaring war games na pigdudodahan kan residentes kan barangay nganing isagopa sa mga rebeldeng NPA. 

        An mission ninda iyo an pag-construir nin proyecto sa infrastractura, pagpatindog nin mga school building, mga civic action program kabali na an medical mission. 

        Napag-araman na an target na bugtakan kan sinambit na mga proyecto iyo an influence barangay kan kumunistang grupo kaya an militanteng grupo duda na war games an kaaabtan kan pag-arabotan kan dayuhan na soldados. 

        Sa laog nin anom na bulan gigibohon an planning survey na bubugtakan nin mga proyecto, alagad an formal na kan pagsikad kan Balikatan exercises mapoon sa Abril 2009. 

        An Bayan Muna asin Karapatan Bicol duda sa mayor na katuyohan kan mga soldados Americano nagiging padatulan sana an pagbugtak nin mga proyecto, alagad isasabak sa pakikipag-laban sa Filipinong miembros kan NPA. 

        Si Jariz Beda kan Bayan Muna sa Camarines Sur asin Vince Casilihan kan Karapatan Bicol nagtuyaw sa mga alegacion kan militar na mayong mangyayaring war games asin pueding kabaliktaran sagcod na maging envuelto naman sinda sa mga caso sa human rights violation. 

        Segun pa sa oficial kan militar na magkaka-igwa nin counterpart an Philippine Army sa paagi nin fondo asin trabajador kan ano man na iimplementar na proyecto. 

        An anom na provincias kan kabikolan siring kan Camarines Norte asin Sur, Albay, Sorsogon, Masbate asin Catanduanes liliboton kan enot na grupo nin mga soldados Americano sa saindang pagconducir nin survey sa bubugtak nin mga proyecto. 

        Mientras na poponan an Balikatan exercises sa masunod na taon an 901st Infantry Division nakapa-graduar na nin 200 na soldados na nagtapos kan saindang anom na bulan na training. 

        An 185ng soldados nagtapos sa jungle warfare and operation course asin sinda kabali sa grupo na isasabak sa mga combat operation sa mga rebelde na posibleng kasabay na an grupo kan soldados Americano. 

<b>Mga cooperativa nin corriente pipiriton mag-paregistro sa CDA</b>
<i><b>masinutil na oficial mabagsak sa carcel</b></i>

Maatubang na nin magabat na castigo an mga oficiales kan cooperativa nin corriente sa nacion na pueding magsapo nin pagkakalaom sa carcel asin multa kun padagos na magsisinutil na dai magpa-registro sa Cooperative Development Authority (CDA) apesar na ginagamit ninda an ngaran na “cooperative”, ini oras na ma-aprovaran na an propuestong ley sa Congreso na nag-eenmienda kan Cooperative Code of the Philippines. 

        Pusog na pig-iindorsar sa Congreso kan Philippine Cooperatives Center (PCC) an pag-enmienda kan provicion sa codego mala ngani nagtalaan na kan Bicameral Conference Committee sa maabot na Noiviembre 11, 12, 2008. 

        Suportado na ini kan duwang Camara nganing mapersigir an mga cooperativa nin corriente sa nacion na magpa-registro sa CDA, sabi ni Felix A. Borja, chairman kan PCC asin Secretary General kan Cooperatives Union of the Philippines. 

        Si Borja nag-atubang sa press conference mientras na nag-aandam na an saindang grupo sa 9th National Cooperative Summit na nag-poon na kasuodma an mga programa sa Convention Center kan Capitolio Provincial sa Pili, Camarines Sur. Nagsikad an actividades kan Octubre 22 asta 25 asin igwa nin ibang mga programa na ginigibo sa Plaza Quezon kan Ciudad nin Naga. 

        An mga cooperativa nin corriente langtadan na nagdedeclara na dai sinda mapa-registro sa CDA asin kinakaipuhan na digdi an ngipon, sabi pa ni Borja. 

        Sa ngonian sa l19ng cooperativa nin corriente an 74 kaini registrado sa CDA bilang stock cooperativa asin nakikinabang na an mga miembros consumedores. 

        Saro sa na notaran kan PCC nganing dai maka-registro nagpaluwas nin guidelines an National Electrification Administration na dapat paagihon sa general membership meeting an ano man na propuesto sa pag-converter sa stock cooperative asin kaipuhan an quorum na 25 por ciento kan mga miembros consumedores na imposibleng mangyari huli ta an consumedores dai interesado na mag-atendir sa pinapaapod na asemblia na haros pinaka-langkaw na an l,000 na-atendir. 

        Pigbuyagyag pa na apesar na pigtawan nin sarong taon na extension kan CDA an mga cooperativa nin corriente sa pagpa-registro dai man giraray nagsunod. Kun igwa nang ngipon mapipiritan na sindang magcomple kan ley. 

        Afuera pa kaini, igwa nang resolucion an PCC na naghuhurot sa Congreso na ipasa-irarum an NEA sa CDA nganing magsunod sinda sa mandato kan ley asin dapat igwa sanang sarong agencia na maregistro asin ma-regulate kan mga cooperativa. 

        Sa presenting reglamento an supervicion kan mga cooperativa nin corriente nasa lindong kan NEA na iyo pa an nagcocontra na magpa-registro sa CDA. 

        Oficiales kan coop malalaom sa carcel, mamulta kun masinutil. 
<i><b>MAPALAWIG SA PUESTO</b></i>

Resolucion kan junta sa Casureco II
“self serving” hagad ibasura kan NEA
An Naga City Consumers Group (NCCG) huhuroton sa National Electrification Administration (NEA) na ibasura an “self serving’ na resolucion na pinasar kan lima sana kan sampulong miembros kan junta directiva kan Camarines Sur II Electric Cooperative (Casureco II) Inc. nganing mapalawig pa an saindang puesto asta sa Enero 2009 bilang mga oficial kan junta sa pamamayo ni Board President Hilario Basmayor. 

        Si Abogado Manuel Teoxon, activong oficial kan NCCG kan makaolay kan Bicol Mail sa paagi nin telepono napangisi kan sinambit na resolucion kan junta huli ta sarong “self serving” asin malinaw na pagbalga kan constitution and by-laws kan cooperativa. 

        Kun susunodon an by-laws dapat pakatapos kan general assembly kan Octubre 25, 2008 na ginibo sa Pili, Camarines Sur kaipuhan magpaapod tulos nin board meeting kan bagong composicion kan junta asin magka-igwa nin reorganisacion kan mga oficial. 

        Sa maabot na Sabado, sinabi ni Teoxon na an saindang grupo magkaka-igwa nin tiripon sa Ateneo de Naga University asin kabali sa agenda iyo an paghaman nin position paper contra sa resolucion asin ipapadara ki NEA Administrator Edith Bueno 

        na saindang hahagadon na maninigo sanang ibasura huli nagbabalga kan by-laws kan cooperativa 

        An mga miembros kan junta directiva sa pamamayo ni Basmayor may pendienteng caso sa NEA na pigsangat kan NCCG huli kan pagbarang-banga kan cantidad P300,000 base sa report kan Auditor’s Office kan Casureco II asin ini enot na nagluwas an report na itatabang bilang campaign fund sa APEC party-list, alagad pigpapahimotikan kan mga director. 

        Si Basmayor asin mga pag-iribang oficiales kan junta naghaman nin resolucion sa special meeting kan Octubre 24, 2008 na saindang pinapalawig an puesto bilang mga oficial kan junta directiva asta sa Enero 2009. 

        An dahilan iyo an opinion legal kan abogado kan cooperativa na pueding mag-extendir pa sinda sa puesto huli ta naabala si eleccion ninda asin naka-asumir sana sa puesto kan Deciembre 2007. 

        Ini saindang pig-adaptar nganing magpadagos sa puesto sa tahaw kan kahurotan na kan consumedores na dapat magka-igwa na nin bagong oficiales an junta directiva huli kan mga inaatubang na controvercia. 

        Sa special meeting an nag-atendir sana iyo an mga oficial na sinda Basmayor kan Minalabac District, Perfecto Tabora kan Canaman District, na iyo an bise presidente, Danilo Gonzales kan Calabanga District, Sec/Treasurer, Cyril Tina kan Milaor District asin an natatapos pa sana sa termino si Romeo Ocfemia kan Magarao District. 

        Dai naka-atendir huli ta nag-aandam kan transportacion kan mga miembros consumedores sa gigibihon na general assembly kan Octubre 25 sa Pili, Cam. Sur, sinda Francis Soler kan Naga North District, Agosto Pacis kan Pili District, Rodolfo Buenafe kan Tinambac District, asin Ramon Borja kan Bombon District. 

        Napag-araman pa na apesar dapat magtalaan na nin enot na board meeting kan enot na semana kan Noviembre, alagad pig-abala gigibohon sa petsa 22 kan kaparejong bulan. 

        Si Director Soler nagsabi na saindang pigcucuescion an pagpalawig sa puesto kan grupo ni Basmayor apesar na dapat magsunod sa by-laws. 

<i><b>SA MGA CANDIDATO SA B’GAY, SK</b></i>
<b>Maglikay sa fekeng drug 
testing center - Comelec</b>
Pili, Camarines Sur – An Commission on Election (COMELEC) nagpatanid sa manga candidate sa barangay asin Sangguniang Kabataan (SK) na segurohon na an pagpa drug test ninda ciertong sa acreditado kan Department of Health nganing dai iprotesta kan saindang kalaban an kapanganahan sa eleccion kun iyo an mang-gana sa resulta kan eleccion sa Octubre 29, 2007. 

        Dakul na manga drug testing center an nagbuburotwaan sa manlaen-laen na municipio kan Camarines Sur huli ta ini an madaling hanap buhay ngonian na eleccion mientras na an gabos na mga candidato sa barangay asin SK obligado na magpasa-irarum sa mandatory drug test susog sa seccion 36, Articulo 3 kan Acta Republica 9l65 o an Comprehensive Dangerous Drug Act of 2002. 
  Sa entrevista kan Bicol Mail ki Abogado Noriel Badiola, provincial election supervisor kan Comelec Camarines Sur sinabi kaini na tinutogot sana sa ley na dapat an manga candidato na mapa drug test sa acredidato sana kan DOH. Igwang listahan an Comelec kan manga drug testing center sa saindang web site gikan sa oficna kan DOH. 

        Nganing macierto na acreditado kan DOH kaipuhan helingon o hagadan kan mga papeles an drug testing center hali sa sinambit na agencia. Kun madiscobre kan saindang kalaban sa eleccion na mayo sa listahan an pueding cuestionon asin iprotesta an nang-gana sa eleccion huli ta sala si proceso si pig-agihan kan papeles kan ganang candidato, sabi pa ni Badiola. 

        An drug test certificate an kabali sa manga rekisitos kan macandidato sa eleccion sa Octubre 29, 2007 sa pagplantiar kan saindang certifico de candidatura (COC), alagad kun positivosa pag-gamit nin droga an local na oficina kan Comelec an mayo man nin poder na sinda idiscalificar envez an law department sa Manila. 

        Nagtutubod an provincial election supervisor na kun an sarong macandidato positivo sa droga dai na ini madagos kan saiyang ambicion sa eleccion huli ta iyo pa ini an pueding maging prueba na sangatan nin caso sa pagbalga kan Acta Republica 9l65. 

        An pagmando kan Comelec sa manga candidato na mag-agi sa mandatory drug test tanganing maseguro na igwang integridad sa pagkapot nin puesto sa barangay asin SK. 

        An pagplantiar nin COC nagsikad na kan Septiembre 29 asin ini matapos sa Octubre l8, 2007 mientras na an campaign period mapoon Octubre l9 asta 27. 
<b>Resolucion kan CSur, Naga 
vs jueteng binasura ni PD</b>

An Sangguniang Panlalawigan kan Camarines Sur asin Sangguniang Panlungsod kan Ciudad nin Naga magkasuhay na nagpasar nin resolucion sa campania contra sa nabuhay na ilegal na sugal na jueteng, alagad mayong kamandag mala ngani mas naghiwas an lugar kan manga gugoan kan sugal. 

        Si Alcalde Jess M. Robredo kan Ciudad nin Naga nagpahayag na nagpasar na nin resolucion an City Hall na naghuhurot ki PNP Provincial Director P\/Sr, Supt<pd>.</pd> Romeo Tambungui na ipapundo an operacion kan jueteng sa provincia na nakakalaog na sa ciudad an manga correador. Nagtutubod an jefe ejecutivo local na kun nagkusog lugod an ilegal na sugal na jueteng envez na mapundo, may proteccion sa manga halangkaw na oficial kan PNP asin politico. 

        Sa SP Camarines Sur an saindang resolucion iyo an suporta ki Tambungui sa mahiwas na campania sa sinambit na sugal, alagad perang aldaw matapos ipasar an resolucion sa suporta sa pagpuho kan sugal dai man naging efectivo mas naglakop na an jueteng mala ngani an pinakahuring gugoan sa barangay Camagong, Cabusao, Camarines Sur. 

        Ini apesar kan pahayag ni Tambungui na nagcrear siya ni task force na malapag kan mga lugar kan gugoan kan sugal mayo man nangyayari sagcod sana man sa manga pahayag sa prensa. 

        Pagsuag kan PNP provincial office sa duwang resolucion kan Naga asin Camarines Sur huli ta kun kasuarin pighuhurot kan mga oficiales local saka man dai naghiro sagcod na centralisado na an operacion kan sugal. 

        An manga lugar na gugoan kan jueteng iyo an Buhi, Bato, Nabua, sakop kan cuarto distrito; Goa asin San Jose, sakop kan tercer distrito, Canaman, Magarao, sakop kan segundo distrito asin Cabusao, Pasacao, Del Gallego asin Ragay kan premir distrito. 

        An jefe kan PNP Camarines Sur nagpangako pa ki Gobernador L-Ray Villafuerte na cocontrahon niya an ano man na pagbalik kan ilegal na sugal mayo man nangyari asin pigtutubodan na igwa pang mas halangkaw na oficial kan Bicol PNP an nagtataong proteccion nganing ipadagos na an nagadan na sugal sa provincia. 

        Mientras tanto, an League of Municipalities of the Philippines Camarines Sur chapter sa pamamayo ni alcalde Fernando Simbulan kan Nabua, enot na ambicion kan Liga na tugotan na magka-igwa digdi kan small town lottery nganing magka-igwa pa nin ingreso an mga LGU, sa ngonian an dai na nin girong kun sinda decidido sa STL mientras na nagbalik na an centralisadong operacion kan 1-37. 

<b>City Hall vs Tira, Tambungui, Macoy</b>
<i><b>5ng mga caso administrativo, 
criminal, masunad pa sa Senado</b></i>
ISUSUNAD na kan City Hall kan Ciudad nin Naga sa Committee on Public Safety sa Senado sa pamamayo ni Senador Gringo Honasan asin masangat nin manga caso administrativo asin criminal contra sa tulong manga oficial kan PNP na kinababalihan ninda Bicol PNP Chief P\/Supt<pd>.</pd> Balligi Agnanayon Tira, Camarines Sur PNP Provincial Director Romeo Tambungui asin ki OIC COC P\/Supt<pd>.</pd> Amor Macoy kan Naga PNP sa isyu kan ilegal na pag-pull out kan katorceng polis kan ciudad. 

        Ini an dapat nang accion kan LGU Naga segun sa magkasuhay na manga pahayag ninda alcalde Jesse M. Robredo asin bise alcalde Gabriel H. Bordado Jr. An “aid of legislation” sa senado kaipuhan na mientras na igwa man nin kaparejong caso sa Bulacan asin Pampanga. 

        Si Gobernador Ed Panlilio kan Pampanga, Gobernador Jojo Mendoza kan Bulacan asin Robredo kan Ciudad nin Naga nagkasundo na sarabay na nindang isunad an isyu sa comite ni Honasan nganing ma-ibitaran an posibleng pantutuyo na o kun dai man sabotaje na sa pagmantenir kan pace orden sa paghaklas nin mga polis na mayong coordinacion sa LGU. 

        Napilay na an pagmantenir kan pace orden sa Ciudad nin Naga kan iimplementar na an pag-pull out kan 14ng polis sa directiva kan Camp Crame na pigtutubodan si Tira iyo man sana an nasa likod kaini. Kulang na ngani an polis, dai tubog si Robredo na igwang karibay na 12ng polis huli ta si dati ining dapat idugang sa numero kan Naga PNP envez an lakdang pagbawas sa personajes kan Naga PNP. 

<b>CONSEJAL TUASON NAGTULOD NA SANGATAN NIN CASO SINDA TIRA, TAMBUNGUI ASIN MACOY </b>
        Si Consejal Jose Tuason, dating Chief of Police kan Naga PNP asin nagkapot nin halangkaw na puesto sa Bicol PNP antes naging miembro kan Sanggunian Panlungsod iyo an nagpadreno kan resolucion na dapat sangatan nin caso administrativo asin criminal sinda Tira, Tambungui asin Macoy. 

        Kun cuestionable an directiva kan higher command iyan pueding ipaliwanag kan jefe kan PNP kun ta’no ta dai dapat iimplementar bakong papabuelohon dawa anong clasing orden susunodon, bako man kitang comunista na dapat sunodon an sugo kan dictador, sabi pa ni Tuason. 

<b>CITY LEGAL OFFICER NAGRECOMENDAR NIN LIMANG MGA CASO </b>
        Sa pag-aadal kan City Legal Officer Atty<pd>.</pd> Angel Ojastro pig-recomendar na dapat sangatan kan manga minasunod na caso an tulong mga oficial kan PNP: 

        1. Grave misconduct (administrative case) 

        2. Violation of code of conduct and ethical standard for public oficial (RA 6713) 

        3. Contempt of Court - in relation to the case for injunction pending before RTC 23 

        4. Criminal case for anti-graft corrupt practices act. 

        5. Violation of RA 9165 or comprehensive dangerous drug act of 2002. 

        Sinabi ni Tuason na kabali pa an caso sa RA 9165 huli ta may miembro sa 14ng polis na envuelto sa pag-arestar sa drug pusher na pendiente ngonian sa jusgado, pigsasabi sa RA 9165 na dapat mayong superior officer na ibalyo sa ibang provincia o idestino an polis huli ta mahalagang marhay an pagtindog ninda sa corte bilang manga testigo. Sinda pig-contempt na kan corte huli sa pagpalyar na maka-aparesir sa vista kan caso. 

<b>DIRECTIVA KAN CAMP CRAME DAPAT SUNODON </b>
        Si P\/Supt<pd>.</pd> Eliezer Bron, parapahayag kan Bicol PNP asin OIC Chief of Police Amor Macoy kan Naga PNP, parejong nanindugan na an orden kan higher command dapat sunodon. 

        Sinabi ni Macoy siisay man siyang oficial ta cocontrahon an directiva kan Camp Crame kaya nangyari na pig-pasunod an pag-relieved kan katorceng polis dawa kulang na an policia kan ciudad.
<b>Capitolyo, City Hall nagbilog 
na nin task force vs jueteng</b>

Kun turog an PNP Camarines Sur sa campania contra sa ilegal na sugal na jueteng an Capitolyo Provincial kan Camarines Sur asin City Hall kan Ciudad nin Naga igwa nang pigmuknang task force nganing mapuho an centralisado nang operacion kan sugal sa provincia na pigtutubodan protejido kan manga halangkaw na oficial kan PNP asin ibang politico. 

        Sa City Hall, an grupo kan Public Safety Office (PSO) sa pamamayo ni Joselito del Rosario naglansar tulos nin ofensiva sa manga correador asin apat na an saindang na-arestar sagcod na sinangatan nin caso sa pagbalga kan acta republica 9287 na mas halangkaw na an pig-iimponer na fiansa cantidad l8 mil pesos envez kan si dating penalidad na Php1,000. Kun maprovaran sa jusgado malalaom sa carcel nin 30 asta 90 dias mientras na 6 asta 8 taon na pagka priso sa personajes kan jueteng. 

        Si alcalde Jesse M. Robredo nagpaluwas nin directiva sa PSO huli ta mayong ginigibong accion an Naga PNP sa paglakop na kan manga correador sa laog kan 27ng barangay kan ciudad. 

        Afuera pa kaini, kan hagadon kan alcalde an tabang ni PD P\/Sr<pd>.</pd>  Supt<pd>.</pd>  Romeo Tambungui na magcampania contra sa jueteng, alagad an simbag sa surat kan provincial director sa jefe ejecutivo local na mayong jueteng sa Naga asin Camarines Sur. Dai uyon an alcalde asin pigprovaran na may jueteng mala ngani apat an naarestar sagcod na nag-aatubang na nin caso sa corte. 

        Sa manga entrevista ki Tambungui an parating simbag kaini sa media na kun igwa man nin jueteng iyan guerilla sana asin bako ini an saindang prioridad envez an paglapag sa operacion kan ilegal na droga sa Camarines Sur. 

        Sa Capitolyo Provincial, si gobernador L-Ray Villafuerte nagpatanid na igwa na sindang pigmuknang Provincial Anti-Crime Task Force nganing iyo na an maglansar nin pananakyada sa gugoan kan jueteng sa apat na congressional district kan provincia mientras na mayong nagiginibo si Tambungui sa campania contra sa sinambit na sugal. 

        Pikong na si Villafuerte sa manga pagtuyaw kan media na sagcod na siya an gobernador dai na mabubuhay an operacion kan sugal digdi sa Camarines Sur, kabaliktaran naghiwas na lugod an sugal sa apat na distrito. 

        Igwa pang panahon an PNP ipapundo an sugal asin kun dai pakatapos kan barangay asin SK election an task force kan Capitolyo Provincial iyo na an malansar nin ofensiva, sabi kan kan gobernador 

        Tulong veces na an gugo kan sugal na jueteng sa provincia mayong marhay na acomplosimiento an PNP nganing magkadarakop an envuelto digdi nganing mapuho na an ilegal na actividad na ini. 

<b>Botor dai papatukawon
sa junta kan Casureco II</b>

Gana sa eleccion sa Naga South District kan Camarines Sur II Electric Cooperative (Casureco II), Inc. huli ta mayong kalaban na candidatong director sa ginibong district election kan Agosto 29, 2009, alagad pighuhurot na idiscalificar an candidatura ni Abogado Adan Marcelo Botor huli sa pagbalga kan NEA Resolution No. 2009-011. 

        Si Rodel Rosin, miembro-consumedor kan cooperativa nagsangat nin caso sa District Election Committee (DECOM) na pighuhurot na idiscalificar si Botor sa junta huli kan pagbalga kan NEA resolution na kaipuhan nag-atendir nin duwang veces sa Annual General Membership Assembly (AGMA) sa limang taon na mga asemblia na saro ini sa dugang na rekisitos sa mga macandidato sa junta 

        Nagbayad nin Php75,000 na filing fee sa Casureco II an nag-protesta ngani sanang akoon an caso contra sa nang-ganang candidato. Duwang oras antes nagsara si plaso kan Septiembre 2 nin hapon na-iplantiar si protesta huli ta nagdisponer nin cuarta an nagreclamo. 

        An protesta kaipuhan resolveran kan DECOM sa laog nin kinse dias base sa reglamento. Kun ibasura an caso kan DECOM isasakat sa NEA sagcod na mag-arabotan sa Corte de Apelacion. 

        Si Abogado Manny Teoxon kan consumers group sa Ciudad nin Naga, na enot nang pigcuestion sa corte an pigtalaan na district election kan Agosto 29, 2009 huli ta dai aprovado kan junta iyo an nagtitindog na abogado ni Rosin. 

        Sa documentos na pigsumiter kan nagreclamo sa DECOM pigsaysay na sarong veces sana nag-atendir si Botor sa AGMA na ginibo sa Pili, Camarines Sur. 

        Sa lado ni Botor andam niyang atubangon an protesta huli ta igwa siyang napupugolan na evidencia arog kan joint affidavit kan mga testigos sa pagpatotoo na nag-atendir siya sa ginibong AGMA kan Deciembre 8, 2007 sa Tinambac, Camarines Sur. An sinambit na affidavit pirmado ninda directors Hilario Basmayor asin Perfecto Tabora asin ni OIC GM Jane Barrameda. 

        Alagad an joint affidavit kan mga testigos mga self-serving and not substantial compliance sa NEA Resolution No. 2009-011, an mapusog na evidencia iyo an attendance durante sa duwang AGMA asin ini iyo an registry book na pirmado kan nag-atendir, sabi pa ni Teoxon. 

        Pigpatunayan kan nagreclamo na si Botor dai nag-atendir sa AGMA sa Tinambac, CSur base sa joint affidavit kan mga empleados kan cooperativa na sinda Eva delos Martirez, dating OIC GM Rodelo Pasumbal, Merced Ayab asin ni Director Rodolfo Buenafe kan distrito nin Tinambac. 

        Pigsabi pa ni Rosin na sa napupugolan niyang papeles si Botor iyo pa an Retained Counsel kan Casureco II, dai siya pueding magcandidatong director sa Naga South District, huli ta malinaw na may conflict of interest. 

<b>Viaje kan train masikad na sa Sept. 16, 2009</b>
<i><b>Sagcod sanang Albay, CSur</b></i>

Mabalik na an viaje kan Philippine National Railways (PNR) sa Septiembre 16, 2009 matapos nin tulong taon naparalisar an dalagan kan train alagad limitado pa an viaje dai pa makaka-deretso sa Manila envez Naga-Sipocot sa Camarines Sur asin Sipocot sagcod sa Ciudad nin Ligao, kan provincia nin Albay. Si General Manager Ower Andal kan PNR iyo na an nagconfirmar kaini mala ngani an launching kan Bicol commuter service pigtalaan na sa Septiembre 16, sabi sa Bicol Mail ni Division Manager Constantino Toledano. 

        An regular na viaje kan commuter train mahaling alas siete nin aga haling Naga pasiring sa Sipocot, Camarines Sur asin Sipocot viajeng Ciudad nin Ligao asin paghali digdi mabuelta sa Naga. 

        Posibleng sa first quarter kan taon 2010 maka-deretso na an viaje asta sa Tutoban, Manila kinakaipuhan pang magbakal nin mga imported na materiales siring kan travesa gikan sa nacion kan Korea nganing matapos an rehabilitacion, sabi pa ni Toledano. 

        Kun matapos na an proyecto pueding maglawig na sana nin limang oras an viaje pasiring sa Manila na may distanciang 378 kilometros hali sa Ciudad nin Naga. 

        Masusunod si target kan manijamiento na dawa commuter train an viaje sa Albay asin Camarines Sur mabubukasan antes kan Peñafrancia fiesta. 

        Huli kaini, dakul na mga devoto ni Nuestra Senora de Peñafrancia an makaka-aprovetsar kan hababang flete sa transportacion. 

        Limang kotse an sarong viaje dai pa mabugtak nin baggage car an mahalaga makaponan na kan pagpadalagan kan perokaril ngonian na bulan. Sinabi pa kan oficial kan PNR Bicol na an sarong kotse may capacidad nin sagcod sa 88ng pasajeros. 

        Dai pa makakamati nin lipot an pasajeros huli ta bako pang aircondition an mga kotse asin magdedefende kun dakul na an regular na pasajeros. 

        Sagcod sana sa 40 kilometer per hour an dalagan kan train asin kun entero nang matapos an rehabilitacion pueding magrikas sagcod sa 100 kilometer per hour. 

        Dai pa pigrecomendar kan mga engineer kan manijamiento asin contratista kan rehabilitacion na mag-deretsong Lupi, Ragay asin Del Gallego mientras na bako pang aceptable na agihan nin train an relis huli ta kulang pa nin mga travesa. 

        Pigpalinawanag pa na dai pa pueding makalaog sa Ciudad nin Legaspi an viaje ta igwa pang pigtatapos na rehablitacion kan tulay sa Guinobatan, Albay. 

        Sa enot na mga pahayag sa prensa kan general manager cantidad 500 milliones pesos an inicial na pigpaluwas na fondo kan Department of Budget and Management gikan sa Php1-billiones na fondo sa rehabilitacion. 

        An viaje kan perokaril iyo an pighahanap kan mga pasajeros huli ta hababa an flete, alagad nadestroso sagcod na naparalisar an regular na viaje kan maglamasa an duwang super typhoon Melinyo asin Reming sa Bicol kan taon 2006. 

<b>Buis sa text messages dapat ibasura - SP</b>

An Sanggunian Panlungsod kan Ciudad nin Naga nakatalaan na magpasar nin resolucion nganing huroton sa congreso na ibasura an propuestong bill na maimponer nin cenco centavos na buis sa text messages. 

        Afuera kan resolucion dapat mag-campania “No to Text Tax”, sabi ni Consejala Maria Elizabeth “Babeth” Q. Lavadia pamayo kan Committee on Consumers Protection sa Sanggunian Panlungsod. 

        Sa sunod na regular session kan consejo sa Martes, Septiembre 22, 2009 sinabi kaini sa Bicol Mail na mapadreno siya nin resolucion nganing huroton sa congreso na gadanon na an sinambit na bill na pig-introducer ni Diputado Danilo Suarez kan Quezon. 

        Nakalusot na sa House ways and means committee huli kaini dapat ulangon na nin amay sa paagi nin mga resolucion nganing maaraman kan Camara-Baja na pusog na pigcocontra kan mga subscriber an dagdag na papasanon na buis kan publico, sabi pa ni Lavadia. 

        Nagkapera nang mga miembros kan sanggunian an nagcierto na sa consejala na masuporta sa saiyang resolucion nganing ipadara sa Camara-Baja asin Malacanang. 

        Pagabat sa maabot sa 60 milliones na subscribers an propuestong bill huli ta ini ”untimely, unjust and unreasonable”. 

        Kaipuhan bagaton nin amay an dugang na buis na papasanon kan publico asin ini dapat maintindihan kan mga oficiales nacional. 

        Mas dakul an nag-gagamit nin cellphone kun icocomparar sa mga landline kaya ngani milliones na subscribers an afectado kun ipipirit an buis sa text messages. 

        An resolucion ni Lavadia suportado kan ordinariong namamanuan particularmente si mga familia kan Overseas Filipino Workers maging iba pang sectores huli ta dapat ngani an iba pang mga sanggunian magpasar man nin kaparejong resolucion nganing matanyog an congreso. 

        An gobierno nagcocolecta nin 15 centavos na documentary stamp tax oras na an OFW na-remit nin cuarta sa gobierno, alagad papatongan pa sinda nin dugang na buis. 

        Sinabi kan nagpapadreno kan bill kun ma-aprovaran an gobierno makakatimos nin 36 billiones pesos cada taon. Magiging nang Php1.05 cada text hali sa dating Php1.00. 

        Sa pagcontra kan consejala sa pag-imponer nin buis sa text messages, sinabi niya na an ano man na revenues na masuporta para sa dugang na fondo kan gobierno para sa ano man na proyecto dapat dai man pasakitan an publico. 

<b>Viaje kan train cancelado na</b>

Premiro pa sanang semana kan viaje kan Philippine National Railways (PNR), ferming nag-aaberia an makina mala ngani sa enot na aldaw na dalagan kan Septiembre 16, 2009 na saro sa mga pasajero si General Manager Ower Andal dai na nakaantos na makabalik pasiring sa Tagkawayan, Quezon kan mag-init si engine kan commuter train sa Pamplona, Camarines Sur. 

        Kan Domingo, Septiembre 20, 2009 nadiscaril si train sa Del Rosario, Lupi, Camarines Sur marhay ngani ta mayong nairedong pasasajeros asin narapak na makina. Huli kaini, nagdecicion an manijamiento na cancelaron na an viaje sagcod na an mga engineer dai pa nataong clearance na magpadagos na kan pagpadalagan kan train, sabi ni Division Manager Constantino Toledano. 

        Bako pang passable sa Sipocot. Lupi asta Ragay, sakop kan Camarines Sur huli ta naghuhuros an daga sa irarum kan relis kan train na iyo na ngani ini si ginikanan nin pagkadiscaril. Si makusog na pagbulos kan uran iyo si naging causa kan paghuros kan daga. 

        Saro pa sa mga incidente mientras na dakul si mga pasajero kan Viernes, Septiembre 18ng aga mga alas 8:00 matapos maghali sa Tagkawayan alas 5:00 nin aga liwat naman nag-init si makina asin nahirahay sana ala una nin hapon sagcod na pinabalik na sa Naga. 

        Kan aldaw na iyan dakul si mga pasajero pasiring sa Ciudad nin Naga nganing mag-atendir sa Peñafrancia fiesta mientras na libre si flete, napungot an kadakul na pasajeros huli kan fermi nalang na raot-raot an makina. 

        Nagdalagan sana an train na mayong aberia mga duwang aldaw sana sagcod na nakaderetso sa Tagkawan. 

        Parating naka-andam an mga mikaniko asin trabajante kun mag-aberia an makina, alagad an bagong problema iyo an linea o relis na pig-aagihan kan commuter train. 

        Sinabi pa kan oficial kan PNR sa Bicol an rehabilitacion kan mga relis magpapadagos asin si mga kahoy na travesa riribayan nang concreto. 

        Pig-osipon pa ni Toledano na an mga makina na ginamit sa pagsikad kan viaje kan train mga loma na o sobra na sa 20 anyos. 

        Sa ngonian si loma na asin pigpinturahan na train nasa PNR Station sa Ciudad nin Naga asin mientras na suspendido an viaje pighihirahay. 

        An servicio kan train poon Ciudad nin Ligao kan provincia nin Albay, Ciudad nin Naga asin railroad towns sa premir distrito kan Camarines Sur sagcod sa Tagkawayan, Quezon. 

        Sinabi ni GM Andal posibleng magbalik an regular na viaje haling Bicol pasiring sa Manila mga bulan nin Marzo 2010. 

<b>Fertilizer subsidy pambobola sana</b>

Discount coupons kan DA sinisikwal kan fertilizer dealers
Pambobola asin pan-ootu sana an fertilizer subsidy kan Malacañang sa mga paraoma huli ta sagcod sana sa tig-duruwang discount coupons mientras na dai man na-realisar si dugang pang apat na coupons na gikan sa mga LGU huli ta mayo sindang fondo na dapat mag-gigikan sa na-abalang internal revenue allotment na pigpangako kan gobierno nacional. 

        Pig-osipon sa Bicol Mail ni Silvestre Bonto, presidente kan National Confederation of Irrigators Association (NCIA) na naglalaom kuta an rinibong mga paraoma kan fertilizer subsidy huli ta nagparalangkaw na an precio kaini, alagad tig-duruwa sana an saindang narecibe hali sa Department of Agriculture mientras na si pangako na igwa man nin subsidy hali sa LGU an dai nangyari. 

        An lambang discount coupon cantidad Php250.00 asin si katuyohan kaini kan gobierno nacional na mapalangkaw an produccion nin paroy kan paraoma dai naging efectivo an ayuda mientras na igwa pa nganing fertilizer dealers an nagsasayuma kan discount coupons na pig-pepresentar kan mga paraoma. 

        An dahilan madidificilan sa pag-singil sa DA huli kan dakul na mga proceso, abala pa sa pagbalik-balik sa oficina nganing magpa-reimburse magagastosan pa sa transportacion kaya sainda nang pigsisikwal an sinambit na mga coupon. 

        Pig-confirmar kan oficina rehiyonal kan DA Bicol sa paagi ni Ms. Emily Bordado, oficial na parapahayag kan agenciang ini na kabali sa mga lugar na sinayumahan an discount coupons na bitbit kan paraoma kadakli sa tercer distrito kan Albay, si mga hararayong banwaan sa mga provincias kan Camarines Sur, Camarines Norte, Catanduanes. Masbate mientras na kulang an problema sa Sorsogon. 

        Igwang mga acreditadong fertilzer dealers an sinambit na agencia, alagad si iba na dai nakakaseguro na mababayadan tulos kan DA dai na nag-ako nin mga coupons. 

        An mga supplier sa mga Ciudades kan Naga, Legaspi, Iriga, Tabaco, daing problema mientras na ini yaon sa centro. 

        An sinambit na programa kan gobierno nacional bilang dole-outs sa mga paraoma na an fondo pig-oorgullo hali sa billiones pesos na coleccion sa expanded value added tax, alagad bako man gabos na mga paraoma an nakarecibe afuera kan dai man ngani nakoa si piglalaoman na dapat anom gabos na discount coupons. 

        Paghinanakit logod sa gobierno an programang ini huli ta pig-boladas sana sinda dai man nangyari si pangako. 

        An DA mayo man magiginibo huli ta limitado sana sa tig-durowang coupons an dapat nindang idistrubuir sa cada paraoma. 
<b>Php 40-M nawawara sa Casureco Uno</b>

NEA macrear nin Task Force Audit
Libmanan, Camarines Sur – An National Electrification Administration (NEA) mabilog nin Task Force Audit nganing investigaran an nawawarang Php40 milliones na coleccion kan Camarines Sur I Electric Cooperative (Casureco I) Inc. na pigtutubodan kan panahon ni dating General Manager Francisco Quiñones asin OIC GM Josephus Motos. 

        Si NEA Administrator Edita Bueno iyo an nag-anunciar kaini kan Septiembre 4 sa atubangan kan mga oficiales asin empleados kan Casureco Uno kan saiyang visitahon an NEA management team na nagpapadalagan kan cooperativa. 

        An pagcrear kan task force matapos mag-report si Acting General Manager/Project Supervisor Charito Mabitazan, namamayo kan NEA management team na nadiscobre an dakulang discrepancy sa libre de cuenta kan cooperativa na cantidad Php40 milliones. 

        Kabali sa dahilan iyo an dai pag-remiso kan ibang empleados kan coleccion, arog kan ibang sub-office na dai pig-remit sa main office si coleccion na 300 mil pesos, alagad dai paman nginaranan ni Mabitazan an envueltong empleados. Nagkapera pang cuestionableng transaccion kan mga oficial na dapat ma-investigaran kan task force. 

        Huli kaini, afectado an collection efficiency dawa na ngani naglangkaw na ngonian na panahon kan NEA management team. 

        An NEA Administrator naglibot sa nagkaperang mga cooperativa nin corriente sa Camarines Sur nganing personal na maaraman an kamugtakan asin sagcod na saiyang pig-angat an manijamiento na dapat mapalangkaw na an categoria. 

         An grupo ni Mabitazan, sobra na sa sangatos dias sa pagpadalagan kan cooperativa asin saiyang pig-implementar an mga reforma nganing mapalangkaw an collection efficiency asin mapababa an systems loss. 

        Namemeligro an envueltong empleados asin oficial kan cooperativa na sangatan nin caso administrativo kun sinda maprovaran na piglostay an cuarta. 

        Mientras tanto, pig-anunciar na ni Bueno na sainda nang inaprovaran an pagpalawig liwat nin sagcod sa sangatos dias an servicio kan NEA management team nganing ipadagos an mga pig-iimplementar na reforma. 

        Kan mga nakaaging administracion nalulugi nin sagcod sa dos milliones pesos sa cada bulan huli kan problema sa collection efficiency asin systems loss. An naging accion kan NEA kapotan an manijamiento asin an pigsubol an grupo ni Mabitazan. 

        Suportado an saiyang manijamiento mala ngani an junta directiva iyo an nagpasar nin resolucion na naghahagad sa NEA na e-extendir pa nin panibagong l00 dias an saindang termino. 



<b>Kapiestahan ni Ina,
pigcecelebrar pa sa 40ng ciudades sa USA</b>
Maabot na sa 40ng darakulang Ciudades sa Estados Unidos de America (USA) asin iba pang mga naciones nag-cecelebrar na kan kapiestahan ni Nuestra Senora de Peñafrancia na kadakli mga organisacion nin Bicolanos an nag-introducir huli kan saindang devocion ki Ina. 

        Nagkaka-igwa sinda nin procession sa cada kapiestahan mientras na an mga devoto nagkakanta kan tradicional na Resuene Vibrante asin nasunod man an pagpasalamat na misa. 

        Sa Ciudad nin Kuwait kan Abril 2006, si Fr<pd>.</pd> Ruben B. Barrameda, Jr., sarong diocesan priest na hali digdi sa Bicol nag-introducir kan devocion ki Ina sa comunidad nin mga Filipino asin an celebracion kan kapiestahan pigtalaan ngonian na Septiembre 18, 2008. 

        Sa pinaluwas na bareta kan CBCP news gikan sa Kuwait City, “Ina is helping us do our mission in Kuwait”, sabi ni Fr<pd>.</pd> Barrameda. 

        Si Rev<pd>.</pd>  Msgr<pd>.</pd> Romulo A. Vergara, Rector kan Peñafrancia Basilica and National Shrine nagsabi haros kadakli kan darakulang ciudades sa USA igwang celebracion ki Nuestra Señora de Peñafrancia asin igwang ginigibong coordinacion sa simbahan sa Ciudad nin Naga. 

        Dakulang source an informacion kan website kan Peñafrancia Basilica asin City Hall kan Ciudad nin Naga kaya ngani an devocion ki Ina lakop na sa manlaen-laen na naciones, sabi pa ni Vergara. 

        Sa partial list kan Peñafrancia Basilica an mga naciones na may kaparejong kapiestahan asin devocion iyo an mga minasunod; Ang Angelenos, USA, Batoenes of California, Bay Area Bicol Association kan Sta. Cruz, California, Bicol Association of Charleston, South Carolina, Bicol Association of Greater Jacon, California, Bicol Club of Guam, Bicol Club of Hawai, Bicol Club of Los Angeles, California, Bicol Club of San Diego County, Bicol Inc. of Jacksonville, Florida Bicolandia, Association of Washington, Bicolandia Association, Inc. sa Spring Valley, New York, Calabanga Association of USA, Calolbon Civic Association of USA, Camarines Norte Association, San Diego, California, Guam Peñafrancia Movement, Iriga Bicol Association of the Kingdom of Saudi Arabia, Irigueños of Southern California, Nabua Association of USA, Nabua Bay Area Club, USA, Nabueños of Southern California, Inc. Naga Metropolitan Cal. Association sa San Francisco, California, Naga Metropolitan Society, USA, Oasnon, USA, Pag-iribang Bikolnon sa San Diego, CA, Peñafrancia Association of New Jersey, Pili Club of California, Polangueños USA, Sorsogon Association of California, Sorsogon Club, USA, Tinambac Association of California, Roma Italia, Bangkok Thailand, Sydney, Australia, Peñafrancia Festival of Bicol USA, Houston Chapter, Bicol Association of Tidewater, Virginia, Austria, asin Bicol Society. 

        Afuera pa kaini, igwa pang ibang mga banwaan asin ciudades digdi sa Filipinas an regular man na nag-oobservar kan kapiestahan ni Ina. 
<b>Grupo nin kababaehan sa Bicol pabor sa RH bill</b>
<i><b>Signature campaign kan simbahan sasabayan</b></i>
CIUDAD NIN LEGASPI - An militanteng grupo nin kababaehan sa Bicol naghahace na maglansar nin signature campaign nganing suportaran an Reproductive health bill na nagsikad na an plenary debates sa Camara-Baja, sa tahaw kan pusog na pagcontra kan simbahan. 

        Labanan nin mga pirma an mangyayari digdi sa rehiyon cienco matapos pangenotan na kan Family Ministry in Caceres sa Ciudad nin Naga an signature campaign contra sa RH bill na pinapadrenohan kan Bicolandong Congresista Edcel Lagman kan Albay. 

        Si Jane Nagrampa, regional coordinator kan Gabriela Bicol nagconfirmar sa Bicol Mail na an saindang plano sa signature campaign pabor sa RH bill papahiwason sagcod sa mga banwaan asin ciudades kan rehiyon cienco asin an saindang target iyo an comunidad kan anom na provincias kan Bicol. 

        An inicial na pirma pueding magtipon sinda nin diez mil nganing ipadara tulos sa Camara-Baja mientras na pig-poponan na an mainit na debate, ini nganing makacontrobuir an grupo nin kababaehan sa Bicol sa campania kan saindang organisacion sa manlaen-laen na rehiyon. 

        Si party-list Congresswoman Liza Maza, co-author sa sinambit na bill ni Lagman suportado naman nin mga organisacion nin kababaehan an saindang bill mala ngani enot nang naglansar nin signature campaign iyo an Democratic Socialist Women of the Philippines (DSWP) na nag-iniciar kan on line petition tanganing makatipon nin milliones na pirma pabor sa RH bill. 

        Saindang pigtutulod na makalusot an controvercial na bill sa Congreso huli ta marikas na marhay an pagtalubo kan populacion sa Filipinas mala ngani maabot na sa 90 milliones mientras na an afectado man sana digdi kun golpi an aki sa sarong familia iyo man sana an mga esposa. Kagutoman an mangyayari digdi sa mga pobreng familia sagcod napipiritan an mga esposa na magluwas sa nacion nganing magtrabajong domestic helper asin napapabayaan an saindang kaakian, sabi kan sarong lider kan Gabriela sa Camarines Sur. 

        Sa Ciudad nin Naga, si Consejal Lourdes Asence activong lider kan Lakas ng Kababaehan nagsabi na saindang pigcocontra an RH bill ta ma-reconosir pa kan abortion na dakulang kasalan sa kagurang-nang asin dai tinutogot kan simbahan kan catolico romano. 

        Sa propuestong House Bill segun sa consejal pati na an magurang dapat dai na maki-aram sa saindang aki kun gustong tunawon an aki sa tulak. 

        An Lakas ng Kababaehan sa Ciudad nin Naga nagsuporta sa piglansar na signature campaign kan Family Ministry in Caceres sa pamamayo ni Fr<pd>.</pd> William Santiago kan Arkidiocesis nin Caceres. 

        Sa provision kan propuestong ley cantidad P3-billiones an itatagamang fondo para sa pambakal nin contraceptive pills. 
<b>NAPOCOR naghuros kan tarifa, 
dai pig-implementar sa CamSur</b>
<i><b>CCM nagreclamo</b></i>
AN manga consumedores nin corriente kan Camarines Sur II Electric Cooperative (Casureco II) dapat makinabang na kan 45 centavos na paghuros nin tarifa cada kilowatt hour huli kan pagbaba man kan generation asin system loss charges. 

        Tulo nang bulan sa pagrikisa kan Casureco II Consumers Movement (CCM) sa tarifa sa corriente kan Casureco II asin NAPOCOR an dai man pig-papasunod. 

        Si Dr<pd>.</pd> Domingo C. Yu, dating Board President kan junta directiva kan Casureco II asin coordinator kan CCM nagsabi na an presenting generation charge dai na parejas sa enterong Luzon grid. 

        Pig-ehemplo ni Yu na an Manila Electric Company (Meralco) an nagpahat na kan saindang tarifa huli ta naghuros man an generation rate kan National Power Corporation. 

        Nagsurat na an coordinator kan CCM sa presidente kan NAPOCOR sa Manila nganing aramon kun ta’no ta dai pig-iimplementar kan Napocor nganing makinabang man an mga consumedores nin corriente kan Casureco II. 

        Saiyang pigbiklad an tarifa sa corriente kan Casureo II asin Napocor generation rate sa tulong bulan. 

        Kun pigpa-implementar na ini kan Napocor an Casureco II obligado man na maghuros kan singil sa tarifa asin ini dai naheheling sa mga electric bill kan coverage area kan cooperativa, sabi pa ni Yu. 

        Sa surat kan CCM sa presidente kan NAPOCOR, hinapot kun an Meralco an igwang special generation rate. 

        An comunication pigpadara ni Yu sa oficina kan NAPOCOR Manila dai palang nahahaloy naghahalat nalang kan kasimbagan. Kun mayong accion an isyung ini nakatalaan isombong sa Department of Energy nganing makinabang na an mga consumedores kan Casureco II an paghuros kan singil sa tarifa cada bulan. 
<i><b>NAPOCOR NAGPATANID MAPUTOL CORRIENTE</b></i>
<b>Pag-take over kan SPC iyo an masalbar 
sa Casureco I sa kadikloman</b>
KUN magpalyar pa an pag-take over kan Salcon Power Corporation (SPC) sa manijamiento kan Camarines Sur I Electric Cooperative (Casureco I) sa bulan nin Deciembre 2007 o kun dai sa Enero 2008 namemeligro na magsapo nin kadikloman an mga banwaan na sakop kan servicio kan cooperativa mientras na mapipiritan na magputol na nin corriente an National Power Corporation (Napocor) huli ta dai na nakakabayad kan P138 milliones na morosidad sa laog na nin duwang taon. 

        An SPC sa irarum kan investment management contract (IMC) iyo an nang-gana sa mga postador na maglaog sa contrata nganing iyo an magmanijar kan nalulugi nang Casureco I. 

        Si Board President Erwin Dilanco nagsabi na pighagad ninda sa SPC na magbayad na nin cash nganing mabayadan man kan manijamiento an morosidad na P138 milliones sa Napocor asin magkaka-igwa pa nin tres por cientong prompt payment discount. 

        Sa Septiembre 22, 2007 an manijamiento kan Casureco I asin an SPC magkaka-igwa nin miting nganing finalisaron na an contrata asin dapat sa Septiembre 20, 2007 iyo an pag-firma na sa contrata kan duwang partido Kun marealisar ini hahagadon kan manijamiento kan cooperativa sa SPC na magtao na nin partial na P138 milliones nganing ibayad sa morosidad sa Napocor. 

        Nalulugi an cooperativa nin P1.5 asta P2 milliones cada bulan may duwang taon, na kun nakakabayad man sa Napocor halangkaw na an P20 milliones ini para sana sa currect electric bill kan Napocor, alagad si utang an dai na kayang mabayadan, sabi pa ni Dilanco. 

        Sagcod na sana sa Septiembre 23, 2007 an validity of bids mientras na perang taon na na-abala dai nagiging efectivo an contrata kan SPC asin Casureco I huli kan pag-contra kan ibang grupo asin iba pang dahilan. 

        Naghagad na sinda nin restructuring para sa limang taon alagad binasura kan Napocor envez nagtugot sana sa tulong taon na dai man giraray kakayahon kan manijamiento. Huli kaini, dai mahahali na magpatanid an Napocor na putolan sinda nin servicio nin corriente. 

        Kan Julio 25, 2007 nagpaluwas nin notice of disconnection an Napocor na puputolan nin corriente sa aldaw na gayo kan kapiestahan sa banwaan nin Libmanan. Dai nadagos an pagputpot nin servicio nin corriente kan saindang hagadon ki Congresista Dato Arroyo na maki-aram muna nganing dai magsapo nin kadikloman, ini narealizar alagad dai nahahali ano man an bulan idagos na an pagputol nin corriente, sabi pa kan board president. 

        Sa presenting manijamiento ni OIC General Manager Josephus Motos nadidificilan nang makabangon sa crisis sa financial huli ta nag-aabot sana sa 94 por ciento an collection efficiency asin nagsakat na sa 24 por ciento an system loss. 

        14 por ciento an minimum na system loss na pigtutugot kan National Electrification Administration asin an sobrang 10 por ciento pigpapasa sa mga miembros consumedores. 

        Sa cada on por cientong system loss nalulugi an cooperativa nin sagcod sa P600,000 cada bulan. 

        Tangani sanang dai maputolan nin corriente nagkapera nang veces pig-sacrificio kan mga empleados an saindang remittance kuta na sa SSS asin Pag-Ibig pigdugang sa pambayad sa Napocor. 

        An saro sa solucion kan manijameinto nganing makahawas sa crisis sa financial iyo an pag-patong nin singil sa tarifa sa corriente, alagad an saindang peticion na dugang na 77 centavos cada kilowatt hour sa ERC an dai pa giraray ina-aprovaran apesar na kan taon pang 2004 tapos na an manga public hearing mayong accion an ERC. 
<b>Pagtunaw kan SK isusunod na 
palusoton kan Camara-Baja</b>
<i><b>SK Camarines Sur hagad magpa-apod consultacion</b></i>
KUN na-aprovaran sa third and final reading sa Camara-Baja an pag-uktaba kan Barangay asin Sangguniang Kabataan (SK) sa ika-duwang Lunes kan Mayo 2009, posibleng mangyari na makalusot man an propuestong house bill sa pagtunaw kan Sanggunian Kabataan. 

        Si Congresista Felix “Nancing” Alfelor Jr. kan cuarto distrito kan Camarines Sur nagpahayag na igwa nang propuesto sa Camara-Baja na tunawon na an SK, mala ngani nasa 80 por ciento na sa manga representantes an nagpapabor sa propuestong house bill. 

        An SK sa ngonian segun ki Alfelor nagiging envuelto na sa maating tactica nin politica maging sa corruption mientras na sinda joven pa dapat mag-adal para sa saindang futuro dai maging enveulto sa ano man na karatan sa pagpadalagan nin gobierno. 

        Napeperwisio an saindang pag-adal na iyo an dapat tawan nin prioridad para sa saindang futuro. Kadakli kan activo sa SK dai na nakakatapos sayang kan saindang ambicion napapabayaan mas marhay pang tunawon na, sabi pa ni Alfelor. 

        Sa Senado si Senador Richard Gordon asin Aquilino Pimentel Jr. kabali sa nagtutulod na aprovaran na an bill sa pagtukaw na kan SK, alagad contra sinda sa pag-uktaba kan b’gay asin SK elections. 

        Alagad an SK federation sa Camarines Sur sa pamamayo ni Jovette Lucena, ex-officio member kan Sanggunian Panlalawigan nagpahayag na saindang kinokontra an sinambit na propuesto mientras na yaon sa local government code na an SK parte pa kan mga oficiales local. 

        Hinagad kan SK federation president na ano man na propuestong house bill sa pagsikwal na kan saindang sector kaipuhan paagihon sa general consultation sa gabos na mga jovenes. 

        Dai man siya uyon na mayong kaabtan an saindang organisacion huli ta mas activo ngani sa lado kan culture and arts asin sports na dai nang gayo natatawan nin atension kan mga oficiales local. 

        An dai siya uyon iyo an age limit sa pagiging miembros kan SK, alagad kun an congreso an magpanday nin ley nganing paraon na an saindang organisacion mayo sindang magiginibo, sabi pa kan pamayo kan SK sa Camarines Sur. 

        Magigirumduman an propuesto igwa nang enot na senate bill si Senador Gordon na nag-ani nin pagcontra sa mga jovenes sa ngonian liwat naman na bubuhayon an propuesto. 

        Kun pig-confirmar ni Alfelor na mayoria sa mga miembros kan Camara-Baja an pabor sa pagtunaw kan SK alagad sagcod sa ngonian an SK Camairnes Sur dai pa nakakarecibe kan copia kan propuestong house bill. 








<b><i>SA PEÑAFRANCIA FIESTA</b></i>
<b>AFP, PNP nag-alerto vs NPA</b>
<i><b>City Hall nag-apelo padanayon an katuninongan</b></i>
An AFP asin PNP an nag-alerto kan saindang tropa contra sa mga rebeldeng NPA ngonian na panahon kan Peñafrancia fiesta sa posibleng paghasok nin kariribokan sa mga actividades kan celebracion. Nagwarak na sinda nin mga miembros kan intelligence group nganing ma-monitor an saindang actividad. 

        Alagad an City Hall mina-apelar sa mga nanunongdang na padanayon an katuninongan ngonian na kapiestahan ni Ina particularmente kan nasa militar asin NPA na magtarabangan para sa katrangkilohan dawa mayo nin declaracion kan unilateral ceasefire. 

        Si bise alcalde Gabriel H. Bordado, Jr. nagsabi nganing magdanay an matuninong na celebracion kan regional fiesta sa Bicol igilid muna an ano man na fuersa na mag-iriwal durante sa kapiestahan. 

        Kan taon 1989 an Sanggunian Panlungsod nagpasar nin resolucion numerado-89-137 na mina-apelar sa mga nanunongdang na padanayon an pace orden sa panahon kan kapiestahan ni Ina. Pigdeclara pa kaidto an Zone of Peace Freedom and Neutrality (Zopfan), sagcod na dapat rumdomon giraray ngonian na fiesta an tunay na katuninongan. 

        Si Brig. General Napoleon Malana, Commanding General kan 9th Infantry Division namay base sa Camp Elias Angeles, Pili, Camarines Sur nagpahayag sa miembros kan prensa na igwa na sindang pinahirong miembros kan intelligence group kan militar nganing magsubay-bay kan mga kalaban kan gobierno na makikisabayan sa maabot na fiesta. 

        Sa PNP Provincial Office si Sr<pd>.</pd> Supt<pd>.</pd>  Romeo P. Mapalo, provincial director nagsabi na mabugtak man sinda nin mga check point sa mga estratihicong lugar sa Maharlika Highway. 

        An AFP asin PNP igwa nang coordinacion sa pagmantenir kan pace orden asin pagsabat sa ano man na grupo na mahasok nin kariribokan. 

        Alagad si Bordado nagsabi na sa haloy nang panahon sa kapiestahan ni Ina mayo sindang aram na nagparibok an mga rebeldeng NPA. Kun igwa man pueding magparibok iyo an mga terorista na kabali sa mga pigsusubay-bayan kan militar. 

        Sa pagtao nin higot na seguridad an PNP nagpadara na nin 120ng miembros kan augmentation force na iyo an mamantenir kan pace orden sa panahon kan kapiestahan. 
<b>Shabu talipapa sa Naga natumbok na kan NBI</b>
NATUMBOK man giraray kan NBI asin PNP an drug den sa Zona 7 sa Barangay Balatas, Ciudad nin Naga ni Victor “Totoy” Clerigo na iyo an pigtutubodan na activong talipapa nin shabu sa Naga. Completo nin mga armas asin <i>monitoring camera</i> asin cuarta an nasamsam sa ginibong pagsakyada kan September 9 nin aga na nagsikad na an sarong semana kan kapiestahan ni Nuestra Señora de Peñafrancia asin panahon na halangkaw an vientahan kan ilegal na droga. 
 Si NBI Regional Director Ricardo A. Diaz nagpahayag na armado sinda nin <i>search warrant</i> hali sa sala ni Juez Freddie Balonzo kan RTC sa Calabanga, Camarines Sur para sa nagka-anom na lugar sa talipapa nin shabu alagad an saro sa target ninda si Clerigo an nakadulag. 

        An sinambit na lugar sa may Civic Center mga perang metros sana an distancia sa oficina kan NBI Bicol na ngonian sana sinakyada sa liderato ni Diaz, an bagong director kan sinambit na agencia. 

        An mga na-arestar kan <i>raiding team</i>  iyo sinda Rolando Bolo y Pines, nasamsaman nin 16.7 gramos nin shabu asin an saiyang empleado na si Orle Serado. An duwa nag-provar na magdulag sagcod na nagtagbang sa bintana sa saindang tataghan nin shabu, alagad dai nakalusot huli ta napapalibotan na nin mga miembros kan awtoridad an saindang residencia. 

        Sinabi ni Diaz na an saindang operacion ginibo mientras na dakul an nanganga-ipo nin droga ngonian na Peñafrancia fiesta asin halangkaw an vienta kan <i>drug pushers</i> mala ngani nakasamsam pa sinda nin P141,000 sa nakatambak na cuarta kan mga suspechado. 

        Anom na mga drug pusher an saindang target kan <i>search warrant</i> sa lugar kan shabu talipapa alagad amay naka-durolag asin an saro sa kabali sa <i>search warrant</i> iyo si Jaime “Kupsit” Bermijo na dati naman na-arestar kan mga miembros kan NBI sa enot nindang operacion kan Junio 14, 2006. Maabot sa 1.4 gramos nin marijuana an nakoa sa saiyang residencia. 

        An iba pang may search warrant iyo si Clerigo na nakoanan nin 0.5 gramos nin shabu an saiyang lugar; si Kupsit nakoanan nin calibre 38ng paltik asin sumpak, Anset Ochoa, 1.7 gramos nin shabu; sinda Mayet Lopez, Peter Caniso, Javier alias Agta, asin Eddie Binundo, anas negativo. 

        An duwang mga naarestar an sinangatan na nin caso sa Corte asin detino pa sa oficina regional kan NBI Bicol. 

        Mientras tanto, posibleng sangatan nin casong <i>obstruction of justice</i> kan NBI si Atty<pd>.</pd> Menardo Obias huli kan pagkapkap sa mga bulsa kan miembros kan <i>raiding team </i> mientras na dai man ngani siya awtorisado, sabi pa ni Diaz. 

        An Abogado nag-abot sa lugar kan soboot shabu talipapa mga 20 minutos kan pag-poon kan <i>search operation</i> an NBI, PNP-PDEA. Siya iyo an nagpamidmid na abogado kan mga suspechadong <i>drug pusher</i>. 

        Alagad kan maconduciran nin entrevista kan media sinabi kan abogado na siya nag-oobservar sana man. 

        An NBI nagpapadagos kan saiyang campania contra sa ilegal na droga sa pagtarabangan ninda kan Naga City Peace and Order Council sa pamamayo ni Alcalde Jess Robredo asin kan Anti Crime Task Force kan Camarines Sur sa pamamayo ni bise gobernador Salvio Fortuno. 

        Nagkapera nang mga lugar kan mga drug pusher sa Naga an saindang sinakyada kabali na an residencia ni Barangay Capital Raoul Rosales kan Brgy. Balatas, Dimasalang Sta. Cruz, Brgy. Dayangdang, Brgy. Cararayan, gabos kan ciudad nin Naga; sa Bombon, Camarines Sur, Pili asin Nabua.

<i><b>APESAR KAN CAMPANIA VS DROGA</b></i>
<b>Diaz pinapahaklas sa NBI Bicol</b>
<i><b>1ng politico sa CSur iyo an naghurot ki Mantarin</b></i>
Magrurukyaw na sa kaogmahan an sindicato sa droga sa Ciudad nin Naga asin Camarines Sur matapos confirmaron ni NBI Director Nestor Mantarin ki Regional Director Ricardo A. Diaz kan NBI Bicol na sarong dakulang politico sa Camarines Sur na dai pinangaranan iyo an naghuhurot na haklason siya digdi sa rehiyon cienco. 
 Sa ginibong NBI Command Conference kan Septiembre 11, 2006, sinabihan na ni Mantarin si Diaz na plano nang i-recall sa central office nganing magkapot nin duwang division asin magiging pang-oficial na parapahayag kan NBI. 

        Si Mantarin nag-aatendir ngonian sa Interpol Conference sa Brazil asin sa laog nin duwang semana poon ngonian nakatalaan nang i-implementar an recall order. 

        Halat na ni Diaz an recall order hali sa saindang director mientras na pighahaboan na ngani kan ibang oficial an sinambit na puesto digdi sa Bicol. 

Parte kan mga nasamsam na evidencia kan NBI Bicol sa safehouse kan drug pushers sa Dimasalang St., Sta. Cruz asin Balatas, parejo kan Ciudad nin Naga afuera kan mga shabu asin armas. 

        Ini an pigbuyagyag ni Diaz kasuodma sa miembros kan media sa tahaw kan saiyang campania sa ilegal na droga na kun haen 32 an nakoa nindang search warrant gikan sa corte nganing magkadarakop an mga envuelto sa droga. An 15 sa sinambit na numero an mga na-arestar asin 20 nag-aatubang na nin caso sa pagbalga kan Acta Republic 9165. 

        Igwa pang 28ng mga drug pusher an target ni Diaz, ma-igigilid sana ini oras na haklason na siya sa Bicol. Maabot pa sa 60 por ciento an operacion kan droga sa Naga asin Camarines Sur asin napilay na ninda an 40 por ciento. 

        Apesar kan marhay na performance kun icocomparar sa mga nakaaging administracion kan NBI regional office sa laog pa sana nin apat na bulan sa puesto mawot na siyang sikadan sa puesto kan politico. 

        Posibleng may naligis siya sa campania sa ilegal na droga asin iba pang motivo na dai naman pigbuyagyag. 

        Tulos man nag-accion an City Hall nagpasar nin resolucion na naghahagad ki Director Mantarin na dapat iretiner si Diaz huli kan pakikipag-laban sa operacion sa ilegal na droga asin pagkaka-resolver kan nagkaperang mga caso criminal. 

        Afuera pa kaini, an multi sectoral group sa Ciudad nin Naga asin Camarines Sur naghahace na sinda mismo personal na magvisita sa oficina ni Mantarin nganing bako sana sa resolucion kan Sanggunian Panlunsod envez ipaheling an saindang bilog na suporta sa NBI Regional Director. Si Consejal Julian Lavadia, Jr. an naghurot na kaini ki bise alcalde Gabriel H. Bordado bilang acting presiding officer kan Naga City Peace and Order Council. 

        Inako ni Diaz na nagkaperang mga kaibahan niya sa NBI Bicol an dai uyon sa saiyang liderato sa dahilan na gusto sana ninda sagcod sana sa table investigation an saindang trabajo, habo kan mga ginigibong pagsakyada sa droga, mga pakaang-kaang lang an trabajo asin kabali sa kinaanggot iyo an paghali na sa trabajo sa pagkapot kan caso sa BP 22 envez tawan niya prioridad an investigacion sa mga heinous crime. 

        Nagpatanid pa si Diaz na sagcod na yaon pa siya digdi sa Bicol an saiyang mission ipadagos an campania sa ilegal na droga asin pagresolver kan mga caso criminal. 

        Sinabi pa kaini, na an pagkaka-destino niya digdi huli ta nagsunod sana siya sa orden kan saindang oficina central mientras na halangkaw nganing puesto an saiyang pinupogulan bilang jefe kan Interpol. 

        An NBI Bicol pig-hahaboan na ngani huli kan si enot na nangyari ki Director Lauro Reyes pig-peticion kan media ngonian siya naman an pig-iinitan kan politico na paribayan sa puesto.


Austronesian, Malayo-Polynesian, Philippine, Greater Central Philippine, Central Philippine, Bikol, Inland, Buhi-Daraga

<i>Santigwar</i>
<b>By Kristian S. Cordero</b>

<b>Relasyon</b>
Apodon tang relasyon an nagbubugkos sa ano man na labi sa sarong bagay, tawo o minsan pangyayari. Ini an kadenang minabugkos asin minasugpon kan mga suruhay, iba o siriblag na katotoohan. Minsan kontra an lambang saro alagad pinapadis pa man giraray. Nangangahulugan na minsan an kaibahan pweding magin basehan nin pagmidbid sa mga bagay-bagay o sa sarong katotoohan. Arog baga kan ikos sa kino, an kino sa ikos, an lalaki sa babayi, an gurang sa aki o an tawo sa hayop asin kadakul pang iba. Nin huli kan magkasuhay na pwersa kan negatibo asin positibo kun kaya minaitok an enerhiya sa laog kan sistema kan bateriya. An relasyon na ini minsan bako nin huli sa pagkakapareho mabubugto kun mawara an saro. Magagadan o daing mangyayari reaksyon kun tatanggalon o magagadan an saro. An kaibahan kan saro, kaibahan sana kun yaon an sarong bagay na iba sa saiya. Siring man kaiyan an pagtalubo nin sarong literatura. Kun iisipon may mga parasurat na sa Bikol, surat o akda na masasabi tang bako na sanang mga pamibion, o diskurso sa barangay, o sa arog kaining sa peryodiko. Alagad saro sa nahihiling kong dakulang ulang iyo na dikit an parabasa sa Bikol. Dai ta maninigaran ta minsan an Bikol dakul pa man an variety, manlain-lain na klaseng Bikol. Alagad bako iyan an problema, kundi minsan sa ano man na sinusurat Bikol, dikit an parabasa, dikit an igwang interes o pagtubod sa kapangyarihan kan sadiring tataramon. Mahalaga an relasyon kan parasurat asin parabasa. Kun dakula an komunidad kan parabasa dakula man an posibilidad na magkaigwa nin dakul na parasurat. Nag-iitok an relasyon na ini siring sa sirkulo kan tubig. Sa kaso niyato, an mga parasurat nagbabasa kan gibo kan kapwa parasurat. Kun igwa man binabasa an mga Bikolano, limitado sana ini. Alagad a’ngat man gayod ini sa satuyang mga parasurat na tawan ta nin mga bagong obra an satuyang mga kahimanwa na mata’o sainda nin rason na basahon kita. Sa mga negosyante, punan gayod an pagpatugdok nin mga bookstores na mapabakal nin mga surat Bikolnon asin kan iba pang mga rehiyon sa Pilipinas. May kaogmahan akong namamatian na dakul man na tawo an naglalaog ngonyan sa Booksale minsan haros gabos duman naksurat sa Ingles. Kun siring baka sintomas ini na paha man an satuyang mga kahimanwa sa mga dapat asin pweding basahon. Kun matarabangan an mga pwersa Kultural sa Bikol kaya ta man na agyaton an mga Bikolano na basahon an mga akdang Bikol. 

        Dakula an maitatabang digdi kan akademya sa Bikol. Kun hihingowaon kan satuyang mga paratukod na itulod an nasabing programa sa paagi nin pagpamidbid asin pag-adal sa Bikol, dakula an paglaom na ini makasagom man sa puso kan satuyang mga kaakian. Pahiwason ta an komunidad nin mga parabasa tanganing sa komunindad na ini maluwas an mga bagong tingog. Siring na ako nagpoon man sa arog kaan na sistema. Kun hinahapot ako kun ano an sikreto sa pagsurat, dai ko nililingawan na simbagon iyan sa paagi nin pagbasa. Ngonyan na bakasyon, apwera kan pagduman sa mga dagat asin bukal, tawan ta man nin pampapresko an satuyang isip asin buot. Bakong gabos na parabasa magigin parasurat, alagad gabos na parasurat dapat, parabasa. Siring kaiyan an relasyon kan duwa. 






































<u><i><b>NEWS</b></i></u>
SA PEOPLE'S INITIATIVE
<b>DILG pigtutukdo namamahala kan PI</b>
<i><b>20% sa Camarines Sur pabor sa charter change</b></i>

AN DILG iyo an nagpapadalagan kan pagtipon nin mga firma para sa people’s initiative (PI) nganing ma-enmiendahan an 1987 constitution apesar kan pagpahimotikan kan Arroyo administration na dai nakiki-aram an gobierno sa signature campaign na nag-sikad kan Marzo 25, 2006 kasabay kan mga ginibong barangay assembly. 

        Ini an sombong kan nagkaperang oficiales local sa Bicol Mail huli ta an mga instruccion kan DILG pinapaagi sa mga oficiales local. Alagad an kasimbagan man ni Director Blandino Maceda sinda nasa monitoring sana kan people’s initiative.

        Sa entrevista ki Alcalde Mel Gaite kan Baao, Camarines Sur asin presidente kan League of Municipalities of the Philippines (LMP) Camarines Sur Chapter sinabi kaini na digdi sa provincia nagsakat na sa 20 por ciento an nagfirma asin sobra na ngani sa tres por cientong kaipuhan na firma nganing itulod an charter change. 

        Pigconfirmar ni Gaite na sa saiyang banwaan si Election Officer Ms. Lourdes Bogis an nakatalaan nang magpoon kan verification process kan mga firma huli ta igwa nang instruccion sa saindang central office. 

        An nagkapera sa mga Election Registrar kan Comelec kun hahapoton kan media kun igwa nang order sa pagsikad kan verification process an nag-aalangan na magsimbag envez pigtutukdo an oficina ni Provincial Election Supervisor Atty<pd>.</pd> Noriel Badiola. 

        Kabali sa nagsayuma na magsimbag iyo si Election Officer Mitos Bustamante kan Libmanan, Camarines Sur. 

        Dai makoanan nin mga pahayag si Badiola huli ta dai naglaog sa oficina kasuodma, alagad an saro sa saiyang staff nagpahayag na igwa nang directiva si Comelec Chairman Benjamin Abalos na magconducir na kan pag-verificar kan mga firma. 

        Dai maconducir kan pagverificar kan mga firma sa people’s initiative an mga Election Officer kun mayo nin directiva an central office kan Comelec, sabi pa ni Gaite. 

        Pigpasipara sana kan Comelec an mga patanid kan oposicion asin senado na pueding mag-atubang nin contempt sa Corte Suprema an Comelec na malinaw kan saindang pagsinutil na nagbabawal sa pag-ako kan mga peticion para sa verification process. 

        Sa decicion kan Corte Suprema sa peticion ni Miriam Defensor Santiago vs Comelec an pinakalangkaw na corte sa nacion nag-orden kan permanenteng dai pag-ako kan Comelec kan mga peticion. 

        Alagad sa ngonian an Comelec sa Camarines Sur an nakatalaan nang magverificar kan mga firma kun igwa nang peticion an arin man na individual nganing magpaluwas kan saindang tabulation kan resulta kan people’s initiative. 

        Dinagdag pa kan pamayo kan LMP sa Camarines Sur na oras na matapos an pagtipon kan mga firma asin makoa na an resulta saindang ipapadara sa oficina kan Comelec sa Manila. 

Si PNP Chief Director General Lomibao (nasa wala) dai napalihis na magsimba sa Peñafrancia Basilica Minore kun ini navisita sa Camarines Sur. Kataid niya hali sa wala pasiring sa too sinda P\/Supt Lorie Dino, P\/Supt<pd>.</pd> Noe Wong, asin Bicol PNP Chief Victor Boco. An jefe kan PNP sa nacion iyo si naging visita sa inaguracion kan edificio kan PNP sa Sipocot asin Magarao mientras sa Bula, nag-atendir sa ground breaking ceremonies kan ipapaconstruir na edificio kan PNP. <i> (MELVIN AUREUS) </i>
SARONG bulan kan mapundo an operacion kan ilegal na sugal na jueteng sa Camarines Sur matapos kan ginibong pananakyada kan anti-illegal gambling task force kan Marzo 9, 2006 sa Bato asin Buhi, liwat naman mabalik sa normal an operacion sa provincia asin masikad na an gugo nuodmang Viernes sa Libmanan, Camarines Sur. 

        Pinatapos sana kan capitalista an pagvisita sa Camarines Sur ni PNP Chief Director Arturo Lomibao kan Abril 1 asin 2, ngonian pig-organisar giraray si mga correador para sa saindang mahiwas na coleccion. 

        An PCSO nakatalaan na tugotan na mag-operar na sa Camarines Sur an Small Town Lottery (STL), alagad gustong enotan kan mga capitalista sa jueteng sagcod na isasabay sa numero bako na si dating 1 asta 37 sa mga regular na pag-bola envez gigibohon nang 1 asta 38 an bubulahon na mga numero. 

        Magkaka-igwa nin competencia an STL nagkasurundo an mga nasa likod kan ilegal na sugal na dapat ma-enot sinda ngonian na bulan tanganing si mga correador yaon man giraray sa sainda asin mas halangkaw an puedeng itaong porciento. 

        Kabali sa magiging normal na operacion sa mga dating gugoan kaini sa mga banwaan kan Bato, Buhi, Del Gallego, Pasacao, Goa asin San Jose sagcod na maging centralisado an ilegal na actividad. 

        Matapos maghali si Lomibao sa Ciudad nin Naga kan Abril 3 an mga kabo asin mga ribisador sa jueteng na hali pa sa Quezon na nag-arabotan na sa Libmanan asin sa iba pang banwaan na mabalik an sugal. 

        Mientras tanto, sa mga pahayag sa media ni Lomibao dapit sa STL ini magdedefende na sa mga oficiales local kun saindang tutugotan dawa na ngani igwa na nin permit gikan sa PCSO. 

        Igwang capitalista sa jueteng an mapugol kan STL, alagad mas marhay an kamugtakan sa jueteng huli ta dakul an madalagan sa saindang bulsa mientras na an STL an dakulang por ciento kan coleccion an madalagan sa LGU, PCSO maging sa PNP. 

<b>Ric Diaz bagong RD kan NBI Bicol</b>

Si Interpol Chief Atty<pd>.</pd> Ricardo “Ric” Diaz, nag-asumir na kasuodma komo regional director kan National Bureau of Investigation (NBI) sa Bicol karibay ni director Lauro Reyes na pig-apon sa region tres matapos i-peticion kan mga miembros kan media sa Camarines Sur na halion digdi huli kan aroganteng ugali kaini sa media. 

        An Special Order ni Diaz petsado Marzo 31, 2006 dai na siya makareclamo apesar kan pag-cuestion pa kuta na kan Department of Justice (DOJ) huli ta nagka-pera pang caso sa trabajo kaini sa Interpol an kaipuhan atendiran. 

        Napag-araman na an junta kan NBI central office pigpaboran na siya an idestino sa region cienco nganing resolveran nang padagos an controversia ni Reyes sa media komo gikan man siya sa sinambit na sector antes naging oficial kan NBI. 

        Si Diaz, taga Calabanga, Camarines Sur mainit na sinabat kan mga personajes kan NBI Bicol asin kan saiyang dating mga kaibahan sa broadcast media. 

        Nag-asegurar si Diaz na an saiyang liderato komo sarong Bicolano ipapaheling niya an kakayahan na maatendiran an mga caso na saindang pig-iinvestigaran base sa mga evidencia. 

        An Bicolanong director 18 anyos na sa servicio sa NBI, naging general manager kan Casureco II, dating activo sa media asin instructor sa University of Nueva Caceres. 

        Siya ika-apat nang mga Bicolano na pigtukahan bilang regional director kan NBI Bicol na kinababalihan ninda Oscar Ojeda, Mariano Mison asin Alejandro Tenirefe. 
<b>Pagpili kan COP maagi na sa SP, POC</b>

AN Sanggunian Panlungsod asin Peace and Order Council (POC) kan Ciudad nin naga matalaan nin joint session nganing magtarabangan sa proceso kan City Hall sa pagpili kan jefe de policia (COP) oras na maghali na si Chief of Police Ramon Ranara mientras na nakatalaan na mag-schooling sa campo crame poon sa huring semana kan bulan na presente. 

        Dai na pupugolan kan City Hall si Ranara sa saiyang pag-schooling huli ta ini para sa saiyang promotion. 

        Si bise alcalde Gabriel H. Bordado, Jr. presiding officer kan Sanggunian Panlungsod asin kan POC nagpahayag na ini an saiyang iimplementar oras na paboran ni Alcalde Jesse M. Robredo an saiyang kahurotan huli ta completo na digdi an representacion kan manlaen-laen na sectores. 

        An POC componido nin mga representantes kan sectores kan Naga City People’s Council, mga negociantes, media, judiciary, educacion, liga ng barangay, simbahan, Public safety committee kan sanggunian, PNP asin iba pang NGO, kaya haros completo na sa consultative process, sabi pa ni Bordado. 

        Si Robredo, nag-iimplementar kan procesong ini sa pag-pili kan jefe de policia sa laog na nin sampolong taon nganing bako lang maghali an saiyang decicion envez maging an manlaen-laen na sectores. 

        Sa mga enot na pag-pili kan sanggunian kan jefe de policia saindang pigseserni an mga calificaciones, experiencia, mga programa sa pagmantenir kan pace orden sagcod na an aseguracion na saindang uulangon an ano man na operacion kan ilegal na sugal na jueteng sa laog kan saindang area of responsibility. 

        An City Hall iyo sana an nagpapasunod kan saindang sadiring version sa pagpili nin jefe de policia sa mga local na gobierno sa Camarines Sur bako lang pigtao sa poder kan jefe ejecutivo local envez tawan nin participacion an manlaen-laen na mga sector, sabi pa kan bise alcalde. 

<b>Ric Diaz bagong RD kan NBI Bicol</b>
Si Interpol Chief Atty<pd>.</pd> Ricardo “Ric” Diaz, nag-asumir na kasuodma komo regional director kan National Bureau of Investigation (NBI) sa Bicol karibay ni director Lauro Reyes na pig-apon sa region tres matapos i-peticion kan mga miembros kan media sa Camarines Sur na halion digdi huli kan aroganteng ugali kaini sa media. 

        An Special Order ni Diaz petsado Marzo 31, 2006 dai na siya makareclamo apesar kan pag-cuestion pa kuta na kan Department of Justice (DOJ) huli ta nagka-pera pang caso sa trabajo kaini sa Interpol an kaipuhan atendiran. 

        Napag-araman na an junta kan NBI central office pigpaboran na siya an idestino sa region cienco nganing resolveran nang padagos an controversia ni Reyes sa media komo gikan man siya sa sinambit na sector antes naging oficial kan NBI. 

        Si Diaz, taga Calabanga, Camarines Sur mainit na sinabat kan mga personajes kan NBI Bicol asin kan saiyang dating mga kaibahan sa broadcast media. 

        Nag-asegurar si Diaz na an saiyang liderato komo sarong Bicolano ipapaheling niya an kakayahan na maatendiran an mga caso na saindang pig-iinvestigaran base sa mga evidencia. 

        An Bicolanong director 18 anyos na sa servicio sa NBI, naging general manager kan Casureco II, dating activo sa media asin instructor sa University of Nueva Caceres. 

        Siya ika-apat nang mga Bicolano na pigtukahan bilang regional director kan NBI Bicol na kinababalihan ninda Oscar Ojeda, Mariano Mison asin Alejandro Tenirefe. 
<u>\http://www.bicolmail.com/issue/2006/april6/5ng.html\</u>


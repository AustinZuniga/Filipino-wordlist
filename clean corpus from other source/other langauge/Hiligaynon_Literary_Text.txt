Title:Sa Alinsuso Sang Iluluthang
<b>Sa Alinsuso Sang Iluluthang </b>
Victorio L. Hinolan 
Handurambongnon. Nagalabyog sang iya bulawanon nga mga guray ang nagahinalup nga adlaw. Makanay kag mabugnaw ang dapya sang hangin. Malinaw ang lawud nga nagahanul-hanul lamang ang dagat timaan nga malinong ang hinudlaw. Nagapamulak sing mga tao ang matahum kag dalayawon nga plasa sang Dakbanwang Bakolod. Namondak-pundak sila katulad sa pagbinahinbahin sang mga pispis sa manuhaytuhay nilang balahibo. Sa isa ka hambal, napinig sa isa ka duo gang mga pilakan, sa isa ka duog man ang mga mamumugon, sa liwan nga bahin ang mga pumalatikang; sa isa man kabahin ang mga manogbulong, sa isa man kapihak ang mga mananabang, samtang sa tunga, sa <i>Bandstand</i> , nagatindog ang mahagoyhagoy nga tao kag sa iya luyo nagalingkod ang mga puno-puno sang hangaway-pungsodnon; kag sa palibut sang <i>Bandstand</i> nagabantay sing mayo ang mga hangaway-karabatanan nga ang amo ginalikusan man sang mga Humalanas-hangaway, <i>Trainees</i> . Makaluluyag nga matang pispis-danyag <i>(bird's-eye-view ) </i>ang amo gna pugawa sang kakdaygan sang plasa. 
Ang amo nga danyag angay sa nanariaring duag nga mga sinipad nga ginpongpong sa isa lamang ka gukup. Matuod kay sa amo nga panglingaw-lingawan sang mga masinakiton sing kasingkasing nga mga pumoluyo sang Dakbanwang Bakolod, makita sa amo nga tion ang nanuhaytuhay nga sari sang tao sa tanan nga sahi sang pangabuhi. Sa amo nga pagtililipon nila, malinong sila katama, tulad sadtong nagasaulog sila sang balaan nga misa sang pagkapatay sang Diwa. Anggid sila sa malinaw nga lawud sa bulan sa Mayo nga bisan ang ila paglingi-lingi talagsahon lamang. Halus ang tanan nga mga mata napansal sa kawayanon sing panglawas nga tao nga ginapaabut sang tumalan-aw ang pagtikab sang iya sini mga bibig. 
-Ngaa kakdamu sang mga tao diri sa nakawaan-banwa? May ano karon diri? - pakiana ko sa akon kakilala nga nagatindog nayon sa pundok sang mga mamumugon. 
- Kay magahambal karon si Donato Flor de Caña, ang labing bantog nga mamantala kag manogpamulong-pulong dili lamang diri sa mga puod nanday Sumakwel, Bangkaya kag Paiburong, kondi tubtub sa pulo ni Lakandola. Amo ini ang katapusan niya nga pangabay, ang pagtusngaw sang iya busilangnon nga balatyagon sa atubangan sang kadamuan kay buas luthangon na sia sanglit ginpatay niya ang labing gamhanan nga tao sini nga puod. Si Don Basilio Kisman, ang diktador sining duta sang kalamay. - amo ang sabat niya sa akon. 
- Ti, diin na ina si Donato Flor de Caña? - usisa ko sa iya. 
- Inang nagatindog bala sa <i>Bandstand</i> nga daw si Abe Lincoln sing panglawason. 
- Kon amo, mamati man ako kay ginasugid gid ini si Donato Flor de Caña nga maisug sing dila kag isululat. - ang himulongon ko sa akon man lamang, mga wala na maglakat pa don diin kondi nagtindog na lang sa luyo sang akon kakilala. 
Kay amo ang ginapaabut sang tanan, nagsugod gid man paghambal ang bantog nga manunulat. 
- Mga hinigugma ko nga kasimanwa: 
Nalipay gid ako nga nagdugok kamo sa pagpamati sining katapusan ko nga pagpamulong-pulong kay ini bilang pagpadungug man ninyo sa akon. Una sa tanan, ginatib-ong ko sa hitaas ang dungganon naton nga pangulo-dakbanwa, Gg<pd>.</pd> Alfredo Montelibano, ang aton pangulo-puod; Hal<pd>.</pd> Valeriano Gatuslao ka gang iya duha ka katapu, Hal<pd>.</pd> Generoso Villanueva kag Hal<pd>.</pd> Aguedo Gonzaga. Sila tanan may tipik nga silak sang ginatawag sang<i> ' Justicia Social </i>' sa ila agtang. Huo, kay sila maluloy-on sa mga kubos kag nagatabang sila, dili lamang sa wakal tulad sa madamu nga mga pilakan kondi sa buhat gid, apang indi ako makapasalig nga ang ila sini mga buhay tunay gid nga '<i> Justicia Social</i> ', kay sa pagkamatuod, wala gain sing isa nga makasaysay sang tunay nga kahulogan sini nga tinaga. Samtang nagapuyo lamang ang tao diri sa idalum sang gamhanan nga adlaw, walay isa nga makabuhat sang tunay ' <i>Justicia Social </i>', kag kon may yara nga isa gid man, daku ina nga balita, kay indi na ina sia tao nga inanak sang makasasala kondi Diwang Apo na ina sia nga ginpakunsad diri sa duta sang Diwang Anak. Mapati kamo ukon indi, ang Diwa amo ang makabuhat sang tunay nga <i>'usticia Social '</i>. 
Ang pag-uswag sang Bakolod, isa ka daku nga kadayawan ni Dung<pd>.</pd> Alfredo Montelibano kag sang mga nagpatigayon nga madakbanwa ang Bakolod kag isa man ka kadungganan sang puod sang Negros Nakatundan apang, sa isa ka bahin tingga nga gintongtong sa abaga sang mga kubos nga timawa. Dayag kayo nga madamu na ang kabalhinan sang amo nga banwa; nagtahum ang balaligyaan-banwa, nagmasulhay; mayo ang pagdumala sa banwa, madamu na ang bantay-banwa nga nagapatuman sang kalinong, naglulupad ang mga kagaw nga amo ang nagahatag sing mga balatian sa mga pamatan-on, nagkalumus ang mga sugal nga amo ang nagagoygoy sa kalabanan sa malain nga mga kaduyogan; kag tan-awa ninyo ang katahuman sini nga plasa nga aton nian ginatindogan. Apang, dungan sa pag-uswag sang Bakolod nagsaka man ang mga balayran sa pangulohan; ang tanan nga balaklon nag-uswag man ang bili; sa isa ka pulong, nagmahal man ang pangabuhi sa amo nga dakbanwa samtang ang diotay nga suhol sang mga inanak sang balhas, ang daw halus nga daan makabuhi sa panimalay nga bayad sa ila pangabudlay daw tuod nga wala nagahulag, daw palangakuan ni San Pedro nga wala pagsaka, daw tun-og sa dahon sang kahuy nga nagakatunaw lamang kag wala pagdugang. Indi kita sini magkatingala, mga kasimanwa ko, kay amo gid ini ang lakat sang kalibutan; kon luyag naton ang dayaw, kinahanglan nga tuksan man naton ang iya bili. Ang kinalain lamang sini ka yang mga patay-gutum man nga daan nga indi unta ila maluyag sang dayaw kay indi na gain makasagawud sang inogsulod nila sa kulon magaantus man sing pilit sang tanan nga kasakitan kag batyay sa pangabuhi. 
Lab-as pa sa akon pulondan sang paino-ino ang mga nagliligad nga hitabu nga bagay ipagkit sa maragtas sini nga puod. Ang naghawan anay sadto sini nga duta amo yadtong mga tigbatas nga katigulangan sang mga kibulon sing kamut. Nag-antus yadto sila sang mapait nga pangabuhi upod ang handum nga sa ulihi makaginhawa sila. Ginsumpong nila ang tanan gna kalalat-an. Gin-away nila ang mapintas nga takig, ka gang iban sa ila nga kinulabos sing palad nagpahuway na lamang sing dayon. Ginhalad nila ang ila kabuhi pagpulod sang dalagku nga mga kahuy, kag madamu sa ila ang nagkalapiang, ang iban nag-inutil ka gang iban sa ila nagkalamatay gid gna natup-an sang ila ginatapas nga kahuy. Sa lakas nga paghimulat nila kag ila mga inalabuab, nadaginutan gid man paghawan ang malapad nga duta kag gintamnan nila sing mga lubi, kawayan kag iban pa nga sari sang mga talamnonon nga himunga. Sang ulihi nagdugho diri ang mga pilakan gikan sa tabuk kag gin-alungay nila nga baklon ang mga hawan sang mga kailong tigbatas, apang pila sa ila ang wala matimpusi pagbayad, ang iban wala gid mabayari, kag sang ulihi pa gid, ang kalabanan sa ila ginpalugusan lamang kag agawon ang ila duta. Daw ano ini kasubo nga dumdumon naton? Tubtub pa gain karon masunsun natin mabatian nga: "Si kuan nga imol gin-agawan ni kian nga manggadan sang iya duta." Pila na bala ka mga kubos ang anwad-an sing mayo-ayo nga pangabuhi bangud kay gin-angkon ang pilakan ang duta nga ginakuhaan ya sang inogtil-og sa iya panimalay? Pila na ka inanak sang balhas ang nagtalangis kay ginlanggab sang mga mabudhi nga manggadan ang ila diutay nga duta nga ginapangabuhian? A! madamu na, madamu na gid tubtub ang iban sa ila nakadangat gani sa pagpatay sa amo nga mga malugos kag maitum sing kalag nga tao. 
Sang yara na sa kamut sang mga pilakan ang malapad nga mga duta, gintamnann nila sing tubo kag sanglit mauya nga duta nagmaayo ang tubo. Busa sa panahon sang galing, nagakuha ang mga mangunguma (<i>Hacienderos</i> ) sing madamu nga mamumugon sa Antique, Iloilo kag Capiz nga mangabudlay sa ila palangumhan. Ginganyat nila ang makaluluoy nga mga imol sa amo nga mga duog, nga bayaran nila ang amo nga mga mamumugon sing maayo nga suhol kag iban pa nga mga panaad nga nagpadaku sang kasingkasing sang mga kubos, kag sa wala sing pangduhaduha kag kaalag-ag, nag-ulupod sila sa pagpangabudlay sa mga palangumhan-tubo, dala ang pagsalig nga sa ila pagpauli sa ila binayaan nga panimalay, may kinatsa sila nga pilak nga iamuma sa ila mahigugmaon nga asawa kag kabataan. Batuk sini nga paglaum, kalakasan ang ila nasumalang. Wala matuman ang mga panaad sa ila. Ngani ang mga kailong "Sakada" nagpalauli nga ang iban sa ila wala nakadawat sang nagakaigo nga suhol, ang kalabanan nagpalalagyo na lamang tungud sa indi na mayo nga pagbilang sa ila sang ila agalon. Bisan pa karon nga inadlaw mabatian naton ang masiling: "Kailo man kanday kuan nga nagpauli lang nga wala pagbayari ang ila kinabudlayan." Ini nga mga sakon, mga linta nga nagapangabuhi sa dugo sang mga kubos nagpilakan sa pagsuyop sang mga balhas sang makaluluoy nga mga mamumugon; busa, naghabuk ang ila buy-on samtang ang kailo nga mga tigbatas nga nagalatag sa init kag nagapakuraw sa ulan nga daw hayop nga kaon lamang ang pahuway sa pagpangabudlay, nagabatas sang manonggalon nga pangabuhi sanglit nagalumpagi sa tama kadiutay nga suhol sa ila. Masami pa sila ginalimbungan, ginalimulimu ang pinatuloan nila sang balhas kag ginapasipad-an pa sila sang ila mga agalon. 
Sa amo nga kahimtangan sang mga agalon kag mga mamumugon, may isa ka buaya nga naglutaw kag nangin amang-amang sang mga manggadan. Ini nga tao amo ang nangin gamhanan kag nangin diktador sini nga puod bangud sang iya rinamak nga pilak. Ang tanan nga luyag niya mahimu sanglit nagalumpaod sia sa manggad. 
Ang tanan nagatahod sa iya kay diri sa duta nga luhaan walay na sing labi ka talahuron kag gamhanan kondi ang pilak. Sa lipakhap daw Kanlaon sia sing tindog. Ang pagdaug sang mga palapilian sa pangulohan diri sa aton puod yara lamang sa iya mga kamut. Ang palapilian nga iya sini ginamanokmanok bisan buhatan mo dayon sing batong-daan madaug gid. Huo, madaug gid sa maayo ukon sa malain nga paagi kay ang mga tinao sang mga mangunguma kag sang mga sentral nga yara sa iya sini landing indi makahatag sang ila pili sa liwan nga palapilian kay kon mahibaloan sila, pahalinon dayon sila sa ila palangakuan. Ang makaluluoy nga mga pumilili, sa kahadluk nga magutum ang ila panimalay kon pahawaon sila, pilit nga matuman na lang sa mandu sang ila agalon ukon pangulo bisan batud gid sa ila kaugalingon nga kabubot-on. Diin diri ang '<i> Justicia Social</i> ' nga ginatawag? 
Madamu na nga kalakasan kag malain nga mga buhat sini nga tao kag sang iya mga sinakpan ang ginbuyagyag ko sa mga pamantalaan, apang katulad lamang sa damgo, naalimonaw tubtub nga nalimutan na lang. Amo ini ang daw dili ko masalum, kon bala ang aton pangulohan, pangulohan mga makiangayon ukon pangulohan sa mga pilakan lamang. Kon sa akon lang kubos nga isip, ang aton pangulohan natukod gid sa makiangayon nga sadsadan ugaling yara lamang sa nagauyat sang gahum nga ang tinaga nga Makiangayon wala sing kahulogan sa ila. Ang lagting sang pilak amo lamang ang ila ginatamud nga sa isa ka tingug sang pilakan '<i> amen</i> ' lang ang tanan. Apang, ang makaluluoy nga timawa, ang kailo nga inanak sang balhas nga amo ang mananampad sat ion sang inaway batuk sa dumuluong, nga amo ang nagasugkay sang manggad sang duta; nga amo ang galamiton sa tanan nga bagay sang pangabudlay, wala nila ginalingi. Kon bagay na nga natuhoy sa kaayohan sang imol, walay manggaran nga nagahimakas nga matigayon ang amo nga kaayohan sang simol. Subong man ang pangulohan, daw nagapatulogtulog lamang sa pagbulig sa katimawaan sang mga kubos. Apang, kon makasala ang isa ka imol, saligan mo kag lauman nga bisan manago sia sa alibutod sang bugas, kaykayon sia gihapon sang punuan; samtang nga kon ang pilakan ang makasayop daw bulag kag bungol ang punuan. 
- Pila bala diri sa inyo - nga dayon ya itudlo ang nagaidas nga Humalanas-hangaway (Trainees) - ang nahatagan sing hilinguyangon sang panimalay nga inyo gintalikdan suno sa kasuguan; nga ang iban sa inyo sang inyo paglakat gamasakit ang asawa ukon kabataan ukon ginikanan ka gang iban bag-o mag-anak ang asawa kag wala sing saligan sang ila pagkataon? Sa isa ka pulong, pila sa inyo ang ginhatagan sing pilak nga igabilin sa inyo panimalay nga pagabayaan sa mapiut nga kahimtangan? 
- Wala, wala gid sing isa sa amon. - ang mabaskug nga tingug ang nag-alisngaw gikan sa mga Trainees. 
- Ti, sin-o nga gambanan kag pilakan ang nagtinguha nga mapatuman ini nga kasuguan? 
- Kag dira sa inyo - nga dayon ya man itudlo ang naga-gutok nga mga maumumugon - Pila sa inyo ang nagaagum nian sang maayo nga pag-inakup sang inyo agalon, nga kon magmasakit kamo may manogbulong nga nagabulong sa inyo kag may manogtatap-masakit nga nagatatap sa inyo nga wala kamo sing bayaran kay amo ang pagbulut-an nga ginapatuman sa ila? Pila sa inyo ang nagabaton sing nagakabagay nga suhol sa inyo pangabudlay kay pila sa inyo nga nagapangabudlay sa mga palangumhan-tubo sing wala lamang ka takna sa bilog nga adlaw? 
Hagong lamang ang ginsabat sang amo kadamu nga mamumugon kay ayhan nahadluk nga basi ipiton sila sang ila agalon ukon iban man nga mga pilakan nga yara nagatambong kong magsabat sila sing talonhayag. Matuod man, sin-o abi nga imol ang indi mahangawa magpahayag sang iya tunay nga balatyagon tuhoy sa indi maayo nga pag-inakup sa ila sang ila agalon kay kon mabatian sila, dayon gid sila timalusan kag pahalinon sa ila ginakuhaan sing pangabuhi? Sa sini nga bagay kon matabu, wala sing pangulohan nga nagaapin sa ila kag wala man sila ginahatagi sing palangabuhian kon pahawaon sila sang ila agalon. Busa, bisan ang tanan nagabalabag sa ila tutonlan, bisan ang tanan kamandag sa ila ginhawa, bisan ang tanan bantiling nga lulan sa ila abaga nga ginahimu sang ila agalon ukon iban man nga pilakan; ginalag-uk lamang nila katulad sang paglag-uk sang isa ka hayup sa bulong nga ginatingal sa iya. Amo gid ini kay nasayuran sing labi kasanag sang mga mamumugon nga bisan ang tanan nga katarungan yara sa ila palad, kong bagay na sa atubangan sang hukmanan kag pilakan ang ila kasumpong, angay lamang sila sa nakainum sing lagtang. Amo ini ang nagapakunol sang ila dila sa pagtusngaw sang ila tingug sa tampad sang ginapasilongan nila nga mga manggadan. 
Mamula lamang ang nagapamulong-pulong sang wala gid bisan isa sa mga binunga sang balhas nga nagsabat sing maisugon. Dayon ya panagmut kag magpadayon sa paghambal sing labi pa gid kasingkal nga mgak tinaga. 
- Kita nga mga imol, naandan nag id lang sang mga gamhanan kag mga pilakan sa pagpigus, paglimbong, paglimulimu, kag pagsimusimu kay bisan nagatungtong na kita sa Kanlaon sang katarungan, nahadluk kita gihapon magtusngaw sang aton tingug. Dili ta pa bala mahabuy ang batasan sadtong aton mga ulang nga kon yara na gani sa atubangan sang gamhanan ukon pilakan, dayon lang nila kuob kag magpabarbas sang ila tingkoy? Isab-ong ta sa sab-ongan sang aton paino-ino ang kaagi kag kaisug sang labing bantog kag bugtong nga inanak sang Kabisay-an, Graciano Lopez-Jaena. Ang lawas ya kag kalag ginwaswas ya sa pagbayaw sang kinamatarung sang iya duta kag sang aton man duta nga natubuan. Yadtong iya mga bibig, nga walay kahadluk sa pagtusngaw sang tingug sang iya Iloy-duta sa tampad sang mga katsila sadtong mangingit nga kagab-ihon sang ila diri panahon sa aton hinigugma nga Pilipinas, dapat ta isul-ub sa aton ba-ba. Aton gid dumdumon nga nag-antus yadto sia sang mapait nga pangabuhi kag namatay sia sa labing makahalanuklog nga kahimtangan didto sa duta sang mga putian, lamang nga matultog sa ila bagol ang kinamatarung ni Iloy Pilipinas. Kanugon sini nga matinggas nga panggas sang aton utod gna baganihan nga dili ta paggamiton ang uyas nga bunga sang iya ginpanginmatayan. Labi nag id nian nga wala na kita nagapuyo sa panahon sadtong mga mapiguson nga mga katsila, diin ang kusog sang kusog amo agn nagaluntad, kondi karon nagakabuhi na kita sa binag-o nga panahon nga makiangayon, diin ang kusog sang katarungan amo ang napaibabaw ka gang tagsa sa aton may kahilwayan sa paghambal sang matarung lamang; sa pagtusngaw sang iya tingug sa guya sang tanan, wala pinilian. Kon kita magpuyo man lamang nga ipalinas naton ang aton katarungan, mayo pa nga puslan na lang kita sang duta agud magatambok pa ang mga tanum nga makasuyup sang aton tagas. Ipakita naton ang aton ' <i>Valor Civico</i> ' nga giantawag, kay yanang mga gamhanan kag manggadan, katulad ta man nga nagakaon sing kan-on, katulad ta man nga nagabatyag kasakit kon kusion ang ila panit kag katulad ta man nga nagapasilong sa handong sang atop. Ngaa magkahadluk kita sa ila? Dili bala kita alangay sa mata sang aton Magbubuhat? Kon sila nagahaklu sang mabugnaw nga hangin, kon sila nagalag-uk sang matin-aw nga tubig, kita subong man; mahibalo man magtan-aw sang mahigko kag indi; ngaa abi nga ila kita tapakon kag indi pagkilalahon ang aton matarung? Kon amo ina sa gihapon ang ila padihut, kinahanglan nga gamiton ta ang binuhat sang panday sa salsalon. 
- Bugalon nga tao, indi na makaabut pa buas ang imo kabuhi, nian tapuson ko na nga daan. - ang singgit sang isa ka mangunguma nga nagatindog sa luyo ni Dung<pd>.</pd> Aguedo Gonzaga kag sa likud ni Dung<pd>.</pd> Generoso Villanueva, nga dayon hunos sang iya iluluthang sa tuyo nga luthangon ang nagapamulong-pulong. Apang ginpugos sia ni Dung<pd>.</pd> Gonzaga kag gin-agaw sa iya ni Dung <pd>.</pd> Villanueva ang iluluthang. 
- Pamati ka lamang kay amo naman lang ina ang iya paghambal kag kon luyag mo gid nga makadulot ang liso sang imo iluluthang sa iya lawas, buas sa mga ikan-um ang takna sa aga, kadto ka lang sa baybay kay ikaw gid ang paunahon paluthangon sa iya. - Ang pulong ni Dung<pd>.</pd> Gonzaga sa tao. 
Wala man magsapak sa amo nga tao si Donato Flor de Caña kondi padayon lamang ang iya hambal. 
- Amo ini ang akon nadangatan; buas luthangon na ako kay ginpatay ko ang labing gamhanan kag pilakan nga tao sa aton pulo, sanglit ginlinas ya man ang akon katarungan kag ginpakahuy-an ya ang akon pagkatao. Sa tapus ko mabuyagyag ang iya kagarukan kag malain nga mga buhat sa tion sang piniliay, iya ako ginpasipalahan sa tunga sang dalan nga may madamu nga mga tao sang iya ako masugata, kag buot ya unta luthangon, apang naunhan ko sia handus sang batanginyo nga sadto nga adlaw sa dili ko hungud nadala ko, kag amo lamang ang iya kinamatay. 
- Busa mga utod kong mga timawa, kon sa gihapon buhatan kamo sang inyo aalon sing kalakasan, dangup kamo sa mangangapin-banwa ( <i>Public Defender </i>) agud mabuligan kamo kag mahusay ang gumontang nga masonson nagakahanahu sa tunga sang mga mamumugon kag agalon. Apang kon patumbayaan sang amo nga mangangapin-banwa kamo, kay masami amo ang ginabuhat sang mga yara sa gahum sa mga imol nga nagapahitabang sa ila, kag nagapagusa gihapon pagtindak ang mga pilakan kag gamhanan sang inyo katarungan kag wala man kamo ginasapak sang pangulohan, bangona ninyo si Joaquin Gil kag buhi-a ninyo ang iya buhat. Laglaga ninyo yanang di-makita nga gahum sa likud sang aton pangulohan nga lamang ang may sarang kag dalagku sing hikap sa aton mga punuan ang nagapatubas. Lumpawa ninyo yanang walay ipalatugsiling kag walay pasunaid nga nagaulon sa manggad kag gahum katulad sa paglumpaw sa isa ka kahuy agud nga magmatarung sa ulihi ang ila sini mga inalabuab. Amo lamang ini ang akon sarang mabilin sa inyo kag paalam na sing dayon sa inyo tanan. 
- Kailo ka man nga buas mapauli ka na sa Alinsuso Sang Iluluthang, - ang himulongon ko sa akon man lamang. 
Sang aga, aga pa nagbangon ako kag maghingagaw kadto sa baybay sa pagsaksi sa makahalanusbo nga pagluthang kay Donato Flor de Caña. Sang nagalakat ako sa dalan nasugata ko si Gg<pd>.</pd> Jose Jabat. 
- Diin ka makadto, bugto nga daw nagadalidali ka gid? - tamyaw ya sa akon. 
-Didto sa baybay, matan-aw ako nga luthangon si Donato Flor de Caña. 
- Indi bala si Donato Flor de Liza ang buot mo silingon, bugto? - paathag ya pa gid sa akon. 
- Indi. Ayaw na pagpatya ang mga tinion kay madali na lang ang ikan-um ka takna. - nga dayon ko padayonon ang akon tikang, kag sa wala ko mahibal-i nagsunod man sia sa akon. 
Didto sa baybay nakita namon ang pila ka bilog nga dalagku nga sakayan ukon Parao kag mga karo nga nagahakut sang mga lulan, apang wala didto ang mga hangaway ka gang luluthangon. Naglibug ang ulo ko, kag sang madugaydugay gikan sa simbahan nabatian namon ang bagting sang ikapito ka takna. Didto kag magtuo ako nga ang magapauli sa Alinsuso Sang Iluluthang isa ko lamang gali ka damgo. 








13







Title:Sang Nagmisa sa Kapilya Sang NiÃ±o Dalupangon (2)
Sang Nagmisa sa Kapilya...
	'Indi na magbangon, langga ari na si Tatay.'
	'Aguuuuuy, takit taaay...'
	'Hu-o day, dali lang gid kay bayuhon ko lang ini ang imo bulong, dali lang gid 'ga.'
	'Taaaaaay...'
	Gulpi ginbutang ni Minyong ang dala sini nga pinutos kag nagdalagan sa hulot ni Teray sang nabatian niya nga nag-igot ang papag sang iya dalagita dungan sang panawag sini.  Nagbaliswa lang gali ang iya puya.  Nagangirit si Minyong sa may puerta sang kwarto.  Gina-tan-aw  niya ang iya dalagita nga nakaratay sa papag kag nagatakilid nga nagatalikod sa puertahan.
	'Day?'
	Naglingat ang dalagita sa puertahan kag nagyuhum sang tuman katam-is.   Dungan sini ang pag-pugtak sang naga-inggat nga luha gikan sa iya mata.
	'Takit taaaay...takit-takit gid ya taaaaay....'
	Pumalapit si Minyong kag nagpungko sa tupad sang iya puya.  Ginpahiran niya ang luha nga nagtulo sa kanto sang mata sang maamyon nga dalagita.  
	'Hulat-hulat lang 'ga ah, dali lang gid,' pasalig ni Minyong samtang ginahaplos sini ang duguon nga batiis sang iya puya nga puno sang nagkalaging nga balmo.  Nag-ngirit si Minyong kag tumindog liwan agud magbalik sa iya ulubrahun.
	'Taaaaaay...?'
	'Diyutay lang nga antus, pangga ah...' nagalingat nga sabat ni Minyong sa iya puya nga dayun nag-piyong kag mag-panghakruy.
      Natalipdan na sang mantsa sang nagpanglakot nga balmo kag dugo ang 'La Fuerza Bakery' nga imprinta sa katsa nga habol ni Teray.  Tinuig na nga nagabalik-balik ining balatian ni Teray.  Sang bisperas sang pista sa baranggay, gulpi nga naglala ang iya sini nga kahimtangan.   Ginakibang si Minyong sa kahimtangan sang iya puya hinali nagahilapit na ang tinion nga iya gid ginakahadlukan. 
      Nagadulot sing masunsun ang punyal sa taguipusuon ni Minyong kada makita niya ang iya dalagita nga naga-antus.  Sa pagligad sang tinion, nagadalum lang nga nagadalum ang dusak sining punyal samtang nagagrabe man ang kahimtangan ni Teray.
      Isa na ka semana ang nagligad sugod sang mag-lubha ang kahimtangan ni Teray.  Sadto, gulpi siya nagpalangurog sang lagnat kag naratay sa iya papag katulad man sang mga nagliligad nga mga tuig kun ini sukod nga abuton sang iya balatian.  Unum na ka adlaw subong nga Sabado ang pagbalik-balik ni Minyong sa kay Bitang kag pagbakal sang mga yangkut-yangkut nga sangkap niya sa pagbuhat sang balmo para sa nagdalamu nga mga pilas ni Teray.  Indi na makabangon ang dalagita nahanugod sa masakit kag dalagku nga naganana nga daw mga uyapos nga nagatuluhaw sa iya kalawasan labi na gid sa iya batiis kag tiil.  Dawsa madulaan na paglaum si Minyong nga maga-ayo pa ang iya puya.   
      Mahangay niya nga ginbadbad ang rabot-rabot sang lubi nga ginhigot ni Bitang sa iya pinutos.  Madalum ang paino-ino ni Minyong.  Masunson niya nga ginabinag-binag ang kada adlaw nga ang naga-tamyaw sa iya sa iya pagpauli amo ang pagpanghakroy sang iya dalagita.  Wala kinalis ang kada tuig, ang kada semana, ang kada adlaw nga nagligad, wala pagbaylo ang kahimtangan ni Teray - Biyernes o Huwebes, Miyerkules, Martes, Lunes, ukon Domingo man sadto sang kapistahan...
      Kaagahun sadto; namuragmuragan si Minyong sa daw tuman kasakit nga ugayong sang dalagita.  Gintubsok ang kahibon sang gab-I sang daw nagapulugait nga uwang kag hibi sang iya puya.  Kun nahimo ni Minyong nga daskan ang iya talinga sang buboy gikan sa sulod sang iya nga ulunan sang mga nagliligad, sadtong gab-I nga ato, indi na talinga niya ang nagapamati, kundi ang taguipusuon niya nga nagapalamin-ot sang kasubo kag kaluoy.  Indi na mahimo ni Minyong nga paligaron yadtong hitabu kag magkatulog sa iya banig sa tupad sang kay Teray papag.  
	'Taaaaaay, takit-takit gid ya taaaaaay...'nguy-nguy pa sang dalagita dala dakup sang kamot sang iya amay nga yara lang sa iya tupad.  Batyagan ni Minyong ang pag-kumos ni Teray sang iya kamut kada magkubit ang sakit nga nagasabat sa iya bilog nga kalawasan.  Mahipos nga nagtakilid si Minyong nga nagatalikod sa iya dalagita.  Wala siya sang sarang mahimo maluwas sa paghaplas sang balmo nga iya gin-ubra, apang nahimo naman niya ini kag wala gid nagamenyal ang pag-antus sang iya puya.  Nagamuklat ang mata ni Minyong sa dulum samtang ginatotoy sang mga tunog sang pag-antus ang luha sa iya mga mata.  Kahibalo siya nga sa tunga sang pagpanghakroy ni Teray, may ngirit gihapon ini sa iya mga mata.  Dayun nagbangon si Minyong.
	'Langga, madali lang gid ha...mangita ako iban nga mediko.' 
	Nahibaloan man ni Minyong nga wala na sang iban nga mediko sa bilog nga barangay Cudian apang disidido siya nga maghimo sang paagi nga sarang makaiban sa pag-antus sang iya dalagita.  Kung kinahanglan, laktun niya pakadto sa plasoleta sang baranggay, ukon taklaron ang apat ka pakotod para makalambot sa hayway padulong sa banwa, makakita lang sang kahilwayan para sa iya puya.  Ang iya pagpahangdo ginatiklod gid sang mga ugayong sang iya puya.
	  Naurungan si Minyong sa iya paminag-binag sang gintulok niya ang pila ka liso sang dalupang nga nagtalapik sa ubos nga parte sang iya ginlukot nga pantalon.  Makaburulong ang mga puti nga bulak 
sang dalupang.  Maluwas sa mga pila ka mga liso sini nga iya ginpangpiknit gikan sa iya pantalon, may pila man siya ka bulak kag ugbos nga ginpangipo.  Ginbutang ini ni Minyong sa kahoy nga almires nga ginlilok niya gikan sa gulang nga kahoy sang santol.  Ginsuguran niya nga bayuhon ang mga bulak kag ugbos sang dalupang hasta nga nangin daw malagkit ini nga berde nga pultisa.  Masunod, ginbutang ni Minyong ang mga sanga sang badjawan nga iya ginbakal.  Padayun niya ini nga ginbayo.  Sa katapusan, gindugang ni Minyong ang maitum nga salong kag pinanitan nga ahos sa iya ginabayo kag ginpalibotlibot ang bayo para madunot sing masunson ang mga ini.  
	Maitum ang balmo.  Magkaduag ini sang mga mantsa nga yara sa habol ni Teray.  Gindaklot ini Minyong kag ginbanyos sang mahinay sa mga paa ni Teray.
	'Aguuuuuy, taaaaaay,taaaaakiiiit taaaay...takiiiiiiiit...'
	Ginpunggan ni Minyong nga magtulo ang iya luha kag maglakot ini sa balhas nga yara na sa iya guya samtang nagapamati sa pagpanghakroy sang iya prinsesa.  Dugang pa gid ang pagpin-ot sang iya taguipusuon sang lingaton niya ang iya dalagita kag nakita nga walay tupong ang katam-is sang iya sini mga yuhum samtang nagatuluhagay ang luha sa iya nagainggat kag nagapatawa nga mga mata.  Ang yuhum nga ini mas nagatam-is sa pagligad sang inadlaw; kun ano ang kasakit ni Teray, amo man ang kagayon sang iya yuhum.  
      Amo ini nga yuhum ang nagkumos sa kasing-kasing ni Minyong sang nagligad lang nga Sabado, sang ginpahangduan niya ang ginadikta sang iya nagapamiraw nga paglaum...
	'Kasadya sa ila...ako bay...san-o pa makapamista...kami ni Teray...san-o pa ayhan...?' paminag-binag ni Minyong samtang nagapamisperas sang pamati sa ugayong sang iya bugtong nga nagalakot sa mga iwik sang mga ginapanggurgur nga mga baboy kag kakak sang mga manok nga ginapang-gutrab ang liog.  
      Nagpulupahangin si Minyong sa guwa sang ila diyutay nga hayub-hayub kag nag lakat-lakat sa malayo-layo diyutay nga duog para lang indi niya mabatian ang masakit nga ugayong sang iya puya.  Gin-antus ni Minyong ang pagpamati sa mga panawag sang iya bugtong.  Tuig ang saksi sang nahimo niya para sa kahilwayan sang iya puya kag nabuhat na niya ang tanan. Wala na siya sang nahibaloan pa nga buluhaton.  Wala man may nabulig ang mga duktor sa siyudad sang nahubsan na sang inugbayad si Minyong.  Indi na makalakat si Teray.  Ginalamon sang kasakit ang kusog sa iya mga kasukasuan bisan magbaliswa lang ini sa papag.
      Nagpabalik-balik si Minyong sang lakat-lakat nga daw ginalagas sang paminagbinag. 
      Igu nadiparahan ni Minyong, malayo na ang iya nalakat.  Dawsa gintabog siya sang ugayong ni Teray.  Dawsa ginahunos man siya pabalik sa ila balay sang nagbaylo nga kalinong.  
      Ala-una na sang kaaganhun. Domingo na sang kapistahan sang Niño del Barrio.  Duha na ka oras sugod sang ginbayaan niya ang iya bugtong sa iya sini nga papag.
	Sa dalan, pantaw ni Minyong ang nagakiraw nga bombilya sa ibabaw sang nagasera nga ganhaan sang kapilya nga ginagihit ni Waning.   Nasugata pa niya si Waning sa dalan sang maglakat ang tibihon sang mahinay palayo sa sarado nga kapilya.
	'Yong, kaagahun na, hai, naga-ano ka pa di?' pamangkot ni Waning matapos nga mag-untat ini sa pagbarukoy sang ubo.
	'Wala Ning ah, daw indi ako makatulog sang ugayong ni Teray...'
	Gintan-aw siya ni Waning sang maluluy-on kag naglingat ini sa kapilya.
	'Malimpyo na ang kapilya.  Matinlo naman ang Niño.  Pista niya subong.'
	'Gani man...'  nagaduko nga sabat ni Minyong nga daw wala sang pagpasunaid sa pagtunda ni Waning.
	Nag-ngirit si Waning nga daw ato bala nga naglapos ang iya panulukan sa nagapangal-um nga kasingkasing ni Minyong.  Daw nasanagan ini kag nanambit sang walay kahilabtanan sa iya ginapaino-ino nga inughambal.
	'Mahimo bala nga idaluk ko sa imo ang tinion nga ma-isturya mo Siya?'
	Nag-ngirit si Minyong sang malas-ay.
	'Bee, nano man ya ato ang akun ginapangwakal, ginatuyo na gid man siguro ako, Yong.  Pasensyahi lang ako ah,' nahuya nga pasaylo ni Waning sa daw nanglas-ay nga si Minyong.  'Haaay, aga pa nga daan karun ang mga Domingo Debotos, hilabi na gid nga kapistahan subong sang patron.  Siguro ko gid, mga alas-siyete, maga-abot gid sila.  Gani, daw ginahalawhaw ako magpaminsar nga lima na lang ka oras ang inugtulog ko.'
	Nag-ngirit liwan si Minyong nga nagaduko kag nagpadayon sa iya panglakaton.  Naglumbusanay na sila ni Waning.  Bation pa ang ubo sang tibihon bisan ginlamon na siya sang dulom. 
      Sa plasoleta, nadiparahan niya nga madugay na niya gali nga ginatan-ay ang nagapiraw nga bombilya sa ibabaw sang ganhaan sang kapilya.  Wala naman siya sang iban pa nga makadtuan sa amu ni nga tinion.  Daw may nagabutong sa iya padulong sa sarado nga ganhaan sang kapilya.  
	Madulom sa sulod sang kapilya maluwas sa gamay nga bombilya nga ginkabit sa may uluhan lang dapit sang imahen sang Niño del Barrio.  Nangapkap si Minyong sa dulom.   Sa iya kakapuyon, indi lang sa iya paglakat, kundi sa iya man nga pagpakigbahin sa pag-antus sang iya nga bugtong, nagpungko siya.  Wala gani madugayan ang iya pamuyungko sang nadiparahan niya nga nagatulo na ang luha sa iya mga mata.  Bisan indi mahimo sang iya baba nga isambit ang iya pangamuyo, nagasinggit ang iya taguipusuon sa pagpangadyi.  Gintulutan-aw niya ang matam-is nga yuhum sang imahen, ang mata sini nga daw naga-inggat sa kalipay, ang dagaya nga kulot kag maitum nga buhok, ang makinis nga duag tiposo nga mga kamot, batiis, kag tiil sini.  
      Tumindog si Minyong kag nagpalapit sa imahen.
	'Pasayloha ako...'
	Mas madulom sa kalikdan sang dalan kesa sa sulod sang kapilya.  Ginpili ni Minyong nga maglakat sa duog nga ini hinali makit-an siya sang mga nagapamisperas nga mga hubog.  Nagsugod ang panalingsing sa kagab-ihon.  Batyagan ni Minyong nga nagadulot ang iya tiil sa mahumok kag basa nga lutak.  Ginapamahulay ang mga palad ni Minyong sa pag-uyat sa ilok sang mabulubug-at niya nga ginabitbit.  Nagapangapyot ang mga liso sang dalupang sa dilargo ni Minyong kag sa nagasangyad nga asul nga kapa.
	Pagsulod ni Minyong sa ila nga hayub-hayub, nabatian niya ang mahinay nga nguy-nguy sang iya puya.  Bugtaw pa si Teray.  Ang iya pagnguy-nguy daw kasubong nga nagaampo ini nga pahilwayun na sa indi masarangan nga sakit.  
	'Day, may bisita ka,' Nagangirit nga pamalita ni Minyong sa naga-ugayong niya nga dalagita.
	'In-o tay?'  pamangkot ni Teray dala lingat sa iya amay sa may puertahan sang iya kwarto.  
      'Ayyyyyeeeee, kachuwampang!  Machuwampang kami taaaaayyeeee!' malipayon nga singgit ni Teray samtang gintungtong ni Minyong ang imahen sa papag, sa tupad sang iya nakaratay nga puya.  Dayun ginhakus ni Teray sa masarangan ang hawak sang imahen kag nagkinadlaw.
	Lutoy ang lawas ni Minyong sang iya tinarag.  Nagpungko siya sa tupad sang iya puya.  Nagatumbo ang iya kasingkasing sa kalipay sang nakita niya nga daw kinalimtan ni Teray ang iya mga pilas.  Daw nalipat na si Minyong nga amo gali ini ang pamatyagan sang tawo nga nagakalipay, nanibag-o siya sa iya nabatyagan.
      Wala pahuway nga ginhaplas ni Teray ang nagadupa nga mga kamot sang imahen, ang makinis sini nga guya, ang kulot kag maitum nga buhok...
	'Taaaayyyy, wapa sa iya tayyyy, hampang kami tayyyyy.'
	'Alas siyete...' sambit ni Minyong sa iya paino-ino sang liwat-liwat hasta nga nag-uy-uy siya sa tupad sang iya puya sa kakapuyon.  Daw gin-ili-ili siya sang mga harakhak sang iya prinsesa.
	Bugong sang lamok ang namukaw kay Minyong.  








9







Title:Lumay (2)
Lumay...
       "Kabalo ka pa sadtong gin ubra mo that night? Ang kay Bruce bala?" 
      <i>"Love spell? Of course I can do that!</i> Adto ya, <i>child's play</i> lang to sang una. <i>But now I can do better. I have grown in the Craft</i>. Sigurado gid na nga maging <i>effective</i>. Pero I don't bother doing that anymore. <i>I can flirt with anyone I want in the states. No need</i> na inang <i>Love Spells</i> no! <i>Liberated</i> to ya ang mga tawo. <i>You can get away with almost everything, especially when you're young and successful and rich!" 
      " Can you do it?" 
      " Do what? Love spells? No need</i> na gani!" 
      " Indi para sa imo ah. Para sa akun tani." 
      "Ha? Para sa imo?  May ipalumay ko tani sa imo. <i>Will you do it for me Sis?" </i>
      <i>"Come on</i>Ven, ano naman ina nga drama? Sa imo estado kinahanglan mo pa manglumay? <i>I don't believe this! A man of medicine believeing in the occult? " 
      " Please, don't laugh.</i>Seryoso ko. <i>I have never wanted anyone as much as I wanted this one. </i> Amo na ang rasun nga asta subong <i>Im still single. </i> Kay kung indi sya, indi na lang. <i>Please, Im not getting any younger and life is lonely when you are growing old alone." 
      " Okay, okay, I get you and I believe you.</i>Ti sin-o ang mapalarun nga babayi, Bro?" 
      "Sin-o pa man bi... Si Ces eh!" 
      <i>" What? I thought that was just puppy love Bro. </i>Sigurado ka?" 
      <i>"Please Sis, </i>magpati ka sa akun. Seryoso ko. kag <i>desperate. Please?" </i>
      Naghipos gulpi si Ven. Ginatulok lang ang abyan. 
      <i>"Please?</i> Kung amo na lang gid na ang paagi, <i>willing</i> ko nga tistingan. <i>Don't worry.</i> Damo ko litrato niya sa <i>wallet</i> ko. Buhok halin sa iya <i>hair brush, tissue</i> nga gin pahiran nya sang iya bibig, name it, may ara ko. <i>Please?" </i>
      Nakita ni Joeven nga desperado ang iya abyan. Nag ginhawa sya sang madalum kag gin buy-an ang isa ka malawig nga buntong hininga!
      "Okay, sige! <i>I cant say no to you, </i> kabalo ka gid sina, <i>pero please do know</i> nga indi ka gihapon mangin malipayun sini, <i>because you are messing with free will.</i> Indi ka niya gina higugma sang matuod. Puro lang ini surface ang tanan! <i>Are you willing to take that risk? Besides, the spell might be broken any time?" </i>
      "Ven, Sis, miski isa lang ka gab-i. <i>Even just one! </i> Malipayun ko na nga atubangon ang paglaun. <i>Just One!" </i> 
      "Hay! <i>Oh well, </i> papel! <i>Desperate</i> gid man ang akun <i>Big Bro. </i> Oh sige,  <i>I will do it for you</i>, pero, upod ta kinahanglan. <i>I will teach you how to do it</i>, kag ubrahon ta <i>together</i>. Okay? Pero indi pa subong kinahanlan lantawun ta ang <i>moon charts</i> kag <i>correspondences</i> kung san-o ang pinaka mayo nga tini-on nga ubrahun para epektibo gid. Pabal-un ta ka kung san-o. <i>Meanwhile</i> siguro dapat na kita magtulog. Magabutlak na ang adalaw dugay dugay." 
      <i>" YES! Ready ko anytime! Thanks</i> gid Sis! MWAAAAAAH!" 
      "Hala! Gapanghaluk sa ya ho! Abi ko indi ka agi! Abi ko ako ang agi sa atun nga duha!" 
      "Ari man! <i>Brotherly kiss</i> lang na ya kag <i>kiss of gratitude in advance</i>. Come here! Let Big Bro hug you tight!" Dayun hakus ni Nestor ang abyan. Ginpiyung sing mariin ni Joeven ang iya mga mata kag pilit nga ginpunggan ang kung ano man nga luyag magkawas, apang may nakalusot gid sa iya pag pamugong. Nag lumaw lumaw ang iya mga mata, kag may nabuhi nga kung ano gikan sa nagligad, nga nagparagumba sa iya dughan. 
	"Hon! Dalia na da ilis! Kadugay sa imo! Ma late na ta sa house warming ni Joeven! Ano ba! Kahinay sa imo!" 
      <i>"Yes Ma'am</i>, ara na." 
      "Oh! Ang regalo, indi pagkalimti ha!" 
      <i>"Yes Ma'am I got it!" </i> 
      "Of course, indi pagkalimti ang pinaka importante sa tanan!" 
      "Yes Ma'am Ara na to sa glove compartment sang kotse." Uyatay kamot nga nag lakat padulong sa salakyan ang mag kahagugma kag nag padulong na sa <i>house warming</i> sang abyan.
	"Ces! Tor! <i>Finally you are here. </i> Pwede na ta ka sugod sang <i>house warming </i>ceremonies. <i>Father, we can start now."</i>
      "Sori ha, medyo na late kami. Kadugay abi kay Nestor mag ilis ho!" 
      "Sus, pati ka sina, si Ces ang madugay kay kung anu ano pa ang gina asikaso nya!" 
      "Sus! Ara naman kamo nga duha! Ma away naman kamo. <i>You never change you two!" </i>
       "Ay indi no, <i>I know</i> nga lambing lang ina ni Cess a akun!" Kag gin dapit ni Nestor ang nobya palapit sa iya 
      <i>" Oh, before we forget, </i>ari gali ang amun <i>house warming present </i> para sa imo." 
      "Thanks gid, miski wala na tani, <i>the important thing is</i> ari kamo." 
      <i>"And we have a surprise for you</i> gali. Tor? Ikaw or ako?" 
      "Ako na lang Ces..." 
      "No, indi, ako na lang..." 
      " Indi, ako ang mahambal, kay akun ina sya bestfriend." 
      <i>" Okay, fine, </i> sige go! Kamu nga mga lalaki huo!" Gin pagwa ni Nestor halin sa iya Jacket Pocket ang isa ka malapad nga sobre kag gin dahu kay Joeven. 
      <i>" You are invited... actually, no, you are not just invited, </i> gusto ko tani nga ikaw ang Best Man ko sa pinaka importante nga chapter sang kabuhi namon nga duha ni Ces. We're getting married." 
      Natigalgal si Joeven kag wala sa sarili nga gin buksan ang sobre... 
      <i>"Are you okay, </i> Ven, daw nanglapsi ka ah?" 
      "Ah, wala, I'm <i>Okay, </i> na <i>surprise</i> lang gid ko. <i>Pleasantly in fact. Of course I will be your best man! And as your best man, it is my duty to take care of you! Starting of course with this!" </i> gulpi nga pag bawi sang mood ni Joeven. 
      <i>"Ahemmm excuse me guys, before</i> kita mag start sang atun nga <i>house blessing ceremonies I would like to announce something. I am very happy to announce that my Best Friend here, Dr. Paul Nestor Gallanez, is finally getting married to the best girl there is for him, and his one true love, Miss Cecilia Mari Arviz! Congratulations!" </i> 
      Nagpalakpakan ang mga tawo kag nag palapit sa mag nobya para magpangamusta. 
      <i> " And before they steal away my occasion, let us start the ceremonies for the house blessing</i> na! <i>Again Congratulations guys!" </i> 
      Nagpinalakpak liwat ang mga tawo. 
      <i>"Im so happy for you Big Bro. Finally! After all these years!" </i> 
      <i>"No, actually thank you, Ven, for everything!" </i> Sabay pangilay ni Nestor nga nagalumapaw ang kalipay
       <i>"You are welcome. Do not forget. It's my obligation to throw your stag party</i> pa "
       "Sus! Kamo nga mga lalake huo, <i>such activities</i>. Kungsabagay, <i>my maid of honor should be throwing me my bridal shower as well." </i>
      "Yup, Ces, congrats liwat, <i>if you will excuse me, </i> ihanda ko lang ang <i>cocktails</i> sa sulod <i>for the snacks later okay?" </i> 
      "Sus, pabay-i na lang ang mga <i>caterer</i> dira Bro. ila ina ubra!" 
      <i> "No, its okay, really, I have to check</i> kung gin ubra nila ang tanan ko nga gin <i>instruction." </i> 
      "Sus Ven, subra ka pa kay Cess sa pagka <i>control freak. !" </i> 
      "Sige, <i>for a while</i> lang gid, <i>I will get back to you guys, and congratulations again." </i>
      "Okey, balik dayun <i>Best Man</i> ha!" 
      Tanan nga mga barkada ni Nestor nga lalake nag kadto sa stag party. Didto man gin hiwat sa mansyon ni Joeven, kay sya ang punong abala sa kahiwatan. Madalum na ang kahanagubbon sang mag palauli ang mga bisita. Malipayun gid si Nestor. Medyo hubog na ini. Nag laong na kagina si Joeven nga mauna na lang nga mag pahuway. Wala na sing tawo kag nagakinalat lang ang mga hilimuson sa front lawn sang mansyon. Nagsulod na si Nestor agud magpahuway. Madiretso na kuntani sya sa guest room sang madumduman nya nga tika-un si Joeven sa iya kwarto agud magpasalamat. Napinsaran nya nga didto na lang mag tulog tupad sang abyan. Just like the old days sang naga share pa sila sa katre sini. Wala si Joeven sa iya nga kwarto. Nag diretso si Nestor sa likod agud lantawun kung ara sa backyard si Joeven. Nagtangla si Nestor sa magal-um nga panganud. Mapawa ang bulan kag bilog ini. Nasanagan sini ang bilog nga backyard, apang may kung ano nga igrab ang nagapapawa sa duta. Nakita nya ang daw sa halos libo libo nga kandila nga nakahamtang pabilog ang gintunaan sang malulu-labaab nga kapawa sa backyard. Sa tunga sang bilog may nakita sya nga babayi. Nakasul-ob ini sang malaba nga panaptun nga naga sirang. Kitaun ang bra kag panti sang babayi sa sinag sang kapawa sang bulan kag kandila. Bisan sa iya kahulugbon, nabatyagan niya ang pagpukaw sang utog sa iya kalawasan. 
      Sin-o bala ining babaye? Ah! Amo siguro ini ang ginasiling ni Joeven nga espesyal nga regalo sa iya, sa okayson sang iya <i>stag party, </i> sa iya <i>despedida de soltero</i>. Matahum ang babayi; makagalanyat, makapulukaw sang kamunduhan. Nagyuhom ini sa iya kag gin senyasan sya sini nag magpalapit. Wala na makapugong si Nestor, iya na gin dalagan ang babayi kag gin hakus, dayun lamutak ang bug-os sini nga kalawasan. Didto mismo, sa pawa sang mga kandila kag bulan, gin angkun niya ang matahum nga babayi. Kag didto naman natulugan sila nga duha nga nagalingkisanay pa, sa sobra ka kakapoy.
      Masakit ang ulo ni Nestor sa iya pag bugtaw. Grabe ang iya <i>hang over.</i> Napanimahu-an nya ang manamit nga aroma sang naprito nga <i>bacon</i> kag mabaskug nga kape kag nagragu-ok ang iya tiyan. Nagpungko sya sa katre. Nakahamtang ang isa ka <i>tray</i> sang nga mainit nga pamahaw sa may <i>bed side table. </i> Gin kuha nya ang ang papel nga nakaipit sa idalum sang tasa sang kape.
      <i>"Good Morning Hon! Breakfast in Bed! Mwah!" </i>
      Nagyuhom sya kag nakabatyag sang wala'y tupong nga kalipay. Gin kaun nya ang <i>bacon, eggs kag hotdog, </i> kag gin inum ang mainit nga kape. Nabatyagan nya ang pagsulhay sang iya pamatyagan. Nabatian nya ang lagaslas sang tubig sa <i>shower.</i> Nakita nya nga nakasang-it sa puertahan sang aparador ang naplantsa na niya nga <i>long sleeves, slacks kag necktie. </i> Sa salog, nakaplastar naman ang iya sapatos kag medyas. 
      Nagainggat sa ka limpyo ang bag-o limpya bota nya nga sapatos. May gilak nga nakaagaw sang iya atenstyon. Daw gilak sang pilak. Nagtindug sya agud usisaun kung ano yadtong nag gilak. Nag duko sya agud lantawun sang mayo, ukon puluton adtong nagagilak nga nakita nya. Hana na niya kuntani nga kuhaon adto sang may gumuwa halin sa banyo sang ila kwarto. Nagbalikid sya. 
      <i> "Good Morning Honey! </i> Bugtaw na gali ang palangga ko. Nagkaun ka na? O sige na, magbulos ka na sa pagpaligo kay mailis naman ko." 
      "Huo love, <i>thanks for the breakfast in bed</i> ha, <i>the best</i> gid ang akun asawa, ay, bana gali." 
      Dayun nya gin palapitan kag gin hakus ang kahagugma kag gin halukan sang isa ka matuyom nga haluk. 
      <i>" I love you Ven!" </i> 
      <i>"Love you too, Doc." </i>  Kag liwat nga nagtabo ang ila mga bibig sa daku nga pag higugmaanay.
       "Oy oy oy, Doctor Gallanez, tama na ini, ikaw ha! Mag paligo ka na kay ma ulihi kita sa atun kaladtuan!" 
      <i>"Yes Sir!" </i> Dayun diretso ni Nestor sa banyo agud magpaligo. 
      Ginsipat ni Ven ang kagina lang ginaduku-dukuan sang iya pinalangga kag 
ginkulbaan sya sang makita nga nalipat sya sa pag uli sa talaguan sang iya kahon. 
Ginbuksan nya ini agud lantawun kung may nabuhin sa mga sulod. Nakalma ang iya nga pamatyag sang makita nga wala ini ma bandug.. Nagdesider sya nga igalubong na ining kahon bag-o pa mabukaran sang iban. Kungsabagay, wala na man ini sang pulos. Hampang lang ini sang iya nagligad kung ikumparar sa gahum nga iya na kaya buhatun sa karun. Ginbuksan nya ang isa ka gamay nga sobre nga papel kag ginkuha ang nakasulod didto nga litrato. Nagyuhum sya! Hay! Kagwapo gid sang iya pinalangga, miski sadto pa! Ginhalukan niya ang litrato ni Nestor kag naka kadlaw sa kaugalingon. 







8







Title:Ang Babaye nga Ginahimuan sang Istorya (2)
Ang Babaye nga Ginahimuan sang Istorya
	Daw hakson niya si Roxanne, ugaling ara sila sa Shakey's.  "<i>Sentimental, </i> ano pa gid 'tong isa?"
	"<i>Modeling</i> kuno," hambal ni Nonoy. 
	"Ay, ambot na lang," sabat ni Roxanne.  "Anhon mo kay Pol. Sci. kamo, sagad kamo sulat sang...  Pero daw amo gid 'na ang natabo sa...  Anay ka...  Oy, ginpang-islan mo lang ang mga ngalan, si ano gid 'na ay!"
	"Shhh!"  Daw mahulog si Nonoy sa iya pulungkuan. 
	"Oy, klasmetanay na kuno sila nanday Tita, no.  In fairness, wala sia nag-give-up. Kabalo kamo sang tudtuod nga natabo?  Pagsugod kuno sang iya song number sa talent portion, nag-blackout.   As in, sobra isa ka oras ang ila paghulat  Pagsiga sang suga, diutay na lang ang tawo sa gym.  Next contestant dayon..."
	Nagahampang sa dalan si Apple.  Naggawa si Zeny sa bintana:  <i>Indi bala, nagsiling ako sa imo, indi mo gid paghigkuan ang imo bayo?  Ti, ambot sa imo da.  Amo 'na isuksok mo buwas. Kaladlawan guwa mo eh, no?  Kadlawan ikaw sang bilog nga elementary!  Masiling sila nga lago ang imo bayo. </i>
	Pagsulod ni Apple, nakita niya ang advertisement sang Bibbo Hotdog sa TV.  Gin-ilug niya ang makahalam-ot nga pagsaot sang isa ka bata nga lalaki.  Nagtumbu-tumbo sia.  Kitanon sa salog ang agi sang iya sinelas nga may lunang.
      <i>Linti! </i>  Ginpunggan ni Zeny ang iya baba: "Ilis 'to sang para balay.  'Tinlo pa man 'na..."
	Kon masugata naman ni Roger ang gintawag ni Nonoy nga Zeny, laban-laban malipatan niya nga ginhimu-himo lang ni Nonoy ang sugilanon parte sa iya.  <i>Tudtuod ayhan nga makapila man sia ginsumbag sang iya bana? </i>  Amo ang ginsugid ni Nonoy sang nadiparahan ni Roxanne nga may ginatumod ang istorya... 
	"Daddy!  Indi!"  madumduman ni Roger ang iya pagsiyagit sa guwa sang kuwarto sang iya mga ginikanan sang Grade VI sia.  Indi niya matulud ang puwertahan bisan sipaon niya.  Lumagbong ang telepono.  Nagalalabog ang mga gamit sa sulod.  
	Kon kaisa, daw mabatian niya pa guihapon ang pagwawaw sadto sang iya iloy.  <i>Kadugay sadto sang isa ka minuto!  Ano man, daw isa ka oras? </i>  Pag-abot sang iya lolo, ginpapanaog si Roger.  Masanag sa ila hagdan.  Abierto ang puwertahan sa idalum.  Ginpasakay sia sa awto sang iya lola nga naghulat sa iya sa guwa sang balay.  Gindala si Roger sang tigulang sa balay sa Lapaz kag didto ginpatulog;  upod sang bata ang mga pamuyayaw kag laragway sang pusil sa iya hunanuna.   Sobra isa ka tuig sila nagtener didto sang iya iloy. Sang primero, adlaw-adlaw sila nagatabok kag nagapamahaw sa batchoyan.  
	Lain na subong ang tag-iya sang balay nga ato nanday Roger sa Jaro.  Ginhimo na nga panaderia ang idalum kag ginbutangan sang dako nga karatula sa guwa.  Ginseradhan ang mga bintana sa ibabaw.  Sang nagapangaluyag na sia, kon kaisa nagabakal sila ni Roxanne didto sang empanada kag biscocho.  Dalagko ang mga pugon.   Ginpabutangan sang plywood ang kilid sang hagdan.  
	Pagpauli subong ni Roger sa ila bag-o nga balay sa Molo, ginbasa niya sa iya higdaan ang kopya sang sugilanon nga ginasulat ni Nonoy.  Nagsulod ang iya iloy.  Ginahagad sia nga maglagaw sa SM City sa Diversion Road.  "'To, maupod ka kuno sa amon ni Daddy."  		
      Nagsulod-guwa sa pensar ni Roger ang bungguanay sa atubang sang SM sa Delgado... ang mga sandiya nga nabis-ak sa dalan... ang pagtulod ni Roxanne sa puwertahan.  Nagyuhum sia.  "Ma, bag-o lang kami 'to naghalin."
	"Sin-o nga 'kami'?  Kamo ni Roxanne?  Hu, basi lain naman."
	Bal-an niya nga nagalahug lang ang iya iloy. <i> Lain?  Si Roxanne na gid.  Forever and forever and forever. </i>
	"Dasiga na a," hambal sang iloy.  "Siling sang Daddy mo, mall-wide sale kuno sa SM City."  Nagaigpat ang iya aritos, pero sa panulok ni Roger daw may lain nga silak (<i>Ano man?  Halin gid man sa iya guya? </i>) nga nagaawas sa ila palibot.  "Malantaw 'ta kuno sang <i>Gangs of New York, </i>" padayon sang iloy.  "Manihapon 'ta dason sa Del Rio."
	Nagyuhum lang si Roger.  Waay niya ginsugid sa iya iloy nga sa sina nga tinion, daw magkaanggid sila nga duha ni Roxanne...  daw masanag nga bulan nga mamag-an tanawon.  <i>Bulan?  Kon kay Roxanne pa, cliche ina.  Pero amo gid.  Daw bulan sa ibabaw sang lawod nga malinong kag waay gid sang katapusan. </i>  
	Ginpahigad ni Roger ang kopya sang wala pa natapos nga istorya ni Nonoy.  May inoghambal sia tani kay Nonoy sa telepono:   <i>Ano ayhan kon masunog ang balay nanday Zeny kag may magtuhaw nga isa ka makusog nga lalakihalin sa aso?  Sia, si Zeny kag si Apple, nagadalidali nga makagwa sa balay nga ginakaon sang kalayo, samtang nagaulan sang tubi nga mabugnaw.  Pabay-i 'to si Efren... </i>

	Sini nga tuig, ginpaguba ang bilog nga SM sa Delgado.  Antes ginkodalan sang sin ang duta sini nga natampukan sang mga bato kag semento, nakalabay didto si Roger nga isahanon kag madugay nga gintakos sang iya mga mata ang kalaparon sang lugar.  Daw parehas bala nga naglinog sang mabaskog kag madugay.  Sa layo, may isa ka babaye nga may-edad nga nagadasok sang mga pagkabutang sa sako.  Waay sing panganod sadto.  Masanag katama ang adlaw kag wala sang nagahuyop nga hangin.  Wala nagadali si Roger.  Wala man sia sing kadtoan.  Sa ginatindugan niya, kitanon ang mga talatapan sa tabok-dalan nga nasunog isa ka gab-i.  	
	Isa ka lawod sang mga bato.  Pila ka bulan na subong nga nagabalikbalik sa iya hunahuna ang laragway nga ato.  

<b>LIKUM</b>
Felino S. Garcia, Jr.

<i>I am a sweet suck and fuck machine../<i>
<i>take me home...</i>
<i>--Mark Doty,  "Sweet Machine"</i>

      NAGSULOD siya sa Cosmopolitan Evangelical Church  apang waay pa gid man sang mga tawo didto nga nagtambong luwas lamang  sa isa sa mga <i>janitor</i> nga nagapanilhig sang smento nga salog  nga nagyuhum  kag nagtamyaw sa iya-<i>'sir, maayong aga</i>. Ginsabat niya ang panamyaw sang isa man ka maayong aga kag namangkot kon ano ang gintalana  nga takna para sa lubong. <i>Mga alas dos  pa' sir kay may service pa di' sa simbahan</i>-sabat sa iya sang soltero. Ginhambalan niya ang <i>janitor</i> nga magabalik na lang siya pagkatapos sang panyaga kay daw nagaraguok na ang iya tiyan sa kagutom-tinapay man lang kag <i>arroz caldo</i> ang ginpamahaw niya sa balay sang iya manghud kaina. Waay nakaupod ang iya manghud sa paglubong kay biyernes sadto nga adlaw kag may opisina pa ini sa Hall Of Justice. <i>Ikamusta mo lang sila nanday Tita Auring para sa akon</i>-siling sang manghud niya sa iya bag-o siya naglumbos pakadto sa Cosmopolitan kaina sang aga.
      Sa ulu-unhan lamang malapit sa altar nga may madaku nga krus makit-an ang lungon sang iya tiyo-ang Doktor kag anay <i>City Health Officer</i> sang siyudad. Nag palapit siya kag gintan-aw ang bangkay sang iya tiyo -nga pakaisa sang iya nagtaliwan na nga amay. Nakasul-ob ini sang barong tagalog kag ang nawong sini nabutangan sang <i>make up</i> -may <i>lipstick</i> ang bibig kasubong sang laragway sang mga imbalsamado  na nga mga bangkay. Puti ang   kolor kag mahining ang dagway sang lungon-- isa ka malahalon nga sahi. Kag sa bug os nga nawala kag natuo nga mga luyo sini nahamtang  ang mga dalagku kag nanari sari  nga dekorasyon  sang mga korona sang bulak-may tapulanga, <i>african daisy</i>, kalachuchi, sampaguita kag iban pa. Waay na siya nagdugay sa pagtan-aw. Gilayon siya nga naglakat padulong sa guwa sang simbahan kag nagbantay sang dyip nga nagabiyahe pakadto sa Mandalagan. Apang sa likod sang iya kagutom may ginapangita ang iya panghunahuna-sa diin si Vicente? Si Jonerol?

       <i>MABUGNAW sadto ang hapon samtang nagapungko sila nga duha ni Jonerol  sa isa sa mga benches didto sa Provincial Lagoon nga sa diin nagatindog ang halangdon nga Kapitolyo sang Negros Occodental.  Gintuad ni Jonerol ang iya hibubun-ot nahanungod sa Doktor. Ilabi na gid ang iya kaugot tuhoy sa kon ano nga kabangdanan nga ginadumilian  siya sang Doktor nga makigkita sa iya nobya nga si Cherry Ann.</i>
      <i>--waay mo bala ginpamangkot si Tito kon nga a?-</i>
      <i>--nahuya ko 'ya Jun mamangkot-sabat sa iya ni Jonerol.</i>
      <i>--ti basi naga ulikid lang na siya sa imo-</i>
<i>--ano nga pag ulikid Jun?-pamangkot ni Jonerol</i>
<i>--bal-an mo  kon kaisa nagahambal si Tito  sa akon nga dapat kuno mangin estable ka anay sa pagpangabuhi, nga may obra ka bag o ka magseryoso sa babaye-</i>
<i>--ti anhon 'ta na abi, kay dugay na kami nagaluyagay ni Cherry Ann-rason ni Jonerol sa iya.</i>
<i>--ang gusto man lang siguro ni Tito nga may priorities ka-paathag niya kay Jonerol.</i>
<i>--indi lang ko mapahamtang Jun sa kay Tito mo-saligbat ni Jonerol sa iya.</i>
<i>--ano buot mo silingon?-</i>
<i>--kay daw nagapangimon si tito mo sa akon--</i>
<i>--ti ambot sa imo..mapuli na ko-hambal niya kay Jonerol. Apang kon pagatugtan niya lang kuntani ang luyag niya nga inogtugda sa kay Jonerol, mapunggan pa niya ayhan ang mga tinaga nga magakawas gikan sa iya bibig kasubong sang isa ka pagsukmat-ngaa ano gid ang ginakabalak an mo Jonerol? Indi ka pa sina nga naluyag ang tiyo ko sa imo. Naluyag siya sa imo. Amo nga nagaulikid siya. Kag nagapangimon.</i>

      MADAMU na sang tawo ang naga inabot sang  nagbalik siya sa Cosmopolitan. Indi na maisip  ang mga dyip, awto kag iban pa nga mga salakyan ang nakaparada sa guwa sang simbahan. Sa sulod sang simbahan, makita nga nagapungko na sa duog nga malapit sa altar ang mga kauturan, hinablos sang nagtaliwan (mga kabataan sang mga utod sang nagtaliwan kag iban pa nga mga kaparyentehan   kag himata nga nagikan pa sa Ilog kag Kabankalan). Dugang pa, yara man nga nagtambong  ang mga empleyado sang City Health. Namulalongan man niya ang duha nga nabilin nga mga utod sang iya amay (ang iban nagtaliwan na). Waay siya nagdayon pakadto sa sulod bangud kay waay labot nga magin-ot sa sulod sang simbahan (bisan pa nga may mga bentilador) waay na siya sang mapungkuan nga bakante nga mga pulungkuan. Sa gihapon waay niya makit an si Vicente kag bisan si Jonerol.

      <i>SANG MATAPOS ang ila panyapon kag pagkulokanta didto sa Pala-Pala sa Banago, pamatyag nila nga apat ilabi na gid si Jonerol nga kapin pa sa bastante ang igo sang mga   makahulubog nga ilimnon sa iya. Sa sulod sang anum ka oras kutob sang takna alas siyete sang gab i tubtob takna ala una sang kaagahon, nanyapon sila sang linusgusan nga hipon, tinola nga badlon, adobo nga lokos, kag naga-aso nga bag o lang gin bak-it nga tinig ang nga kan on  kag pagkahuman sini, nag inom sang serbesa samtang nagkanta sang mga ambahanon sa videoke. Bag o lang niya sadto nabaton ang iya suweldo gikan sa West Negros College kag sa gilayon  ginhulat niya nga matapos sang amo nga gab i ang nabilin  nga mga klase  sang iya tiyo. Ginsagda niya sila tanan-ang iya tiyo, si Jonerol kag si Vicente agud manyapon sa Pala-Pala didto sa Banago.</i>
      <i>Pagkatapos sang panyapon, ginpangabay ni Jonerol ang microphone bangud kay magasugod na siya sa iya pagkanta samtang nagaatubang  siya sa screen  sang videoke. Nagpabaya lang sila anay nga tatlo  kag nagpamati sa ambahanon ni Jonerol. Sa kinaandan nagapungko sa luyo sang iya tiyo si Jonerol kag katupad naman niya si Vicente, apang sa tagsa nga pag amba ni Jonerol, pamatyag niya nga daw sa iya ginapatuhoy sang ulitao ang iya ambahanon  kag indi sa iya tiyo. 
      Nagapulopasiplat ang mga mata ni  Jonerol sa iya-ginapangilayan siya sang ulitao. Indi man niya mapat od kon tuman gid kahubog si Jonerol bangud kay masinadyahon ang pagkahimtang sini-masami siya nga nagahagikhik kag nagapinalakpak bisan libagon na ang ila pagkanta. Waay siya napahamtang sa pagpangilay  sa iya ni Jonerol. Pamatyag niya nga daw sa ginahublasan siya sang panulok ni Jonerol. Gintinguha na lang niya nga likawan ang mga panulok sini. Nga indi siya magtampad sang iya nga mga mata sa mga mata sang ulitao. Manog ala una na sang kaagahon sang nagbinulagay sila nga apat-igadul ong na ni Vicente ang Doktor sa Baryo Banago. Si Jonerol naman naghambal sa ila tanan nga mapuli siya sa iya  payag didto sa Mandalagan. Kag siya naman-ang hinablos sang Doktor-magadiretso sa ila bungalow sa Airport Subdivision.</i>








8







Title:Ihatag sa Iya
Ihatag sa Iya...
Apang sa ngalan sang mayo nga pamantasan kag sa nagakabagay nga panghangop, ginpabayaan mo na lamang nga maayawan sila sa pagpahuway.
	"Katungdanan ko ini," nakutib mo, "kag ayhan pasalamatan pa niya ako."
	Ginkabig mo ng kinahanglan gid niya ang amo nga pagpahuway kay kon indi ng lakas ang iya katuyo, ayhan wala magsubong sadto ang kahigayunan. Magkatupad man lang kamo nga nagalingkod sa sulod sang bus halin sa Baguio pa-Manila sadto nga kaagahon, apang wala gid sia magpangirakira kon diin kag kon ano man nga butang ang nadas-lian sang iya-ulo. Maayo na lamang kay sa likod kamo nagapungku kag medyo tuyo man ang kalabanan sang mga pasahero. Daw wala man sila sing labot sang inyo kahimtangan kapin pa siguro kay naglaum sila nga kon indi kamo mag-asawa hangti magkahagugma.
	 Apang samtang nagadulhog ang bus sa sigsag nga dalan kag nagtunglitungli ang iya ulo sa pagsunod sahuyog sang salakyan, madamu nga mga dulumdumon ang sumuhot sa imo sip. Ano ayhan nga sari sang babaye ang nagaulon sa imo abaga? May iban pa ayhan nga kabangdanan ngaa nagasubong sia? Katuluyhon gid bala ang nagtulod sa iya? Kag ano ang gintunaan sang amo nga katuluyhon?
	<i> "Oh, I'm sorry," </i> bungat niya sang bumugtaw makaligad ang pila ka takna. Daw nahinalian man sia nga gulpi ang pagkuha sang iya ulo sa imo abaga. Nagapangilawngilaw nga ginpilit niya ang pagpakawas sang yuhum samtang ginhapaypay sang magtimbang niya nga kamot ang iya naukot nga buhok. "Nagahilapit na gali kita sa Carmen. Natuyo gid ako... kag... kag madugay sa gali nga natulugan ako sa imo abaga. Nagapamanagbanag na gali. Makahuluya naman sa imo... Salamat gid."
	"Wa... wala ina sing kabilinggan sa akon," siling mo sa pagtinguha nga mahinabunan ang kakuyaw nga nagputos sa iya pagkatawo sa amo nga tion. "Kuntani pukawon ko man ikaw apang ginpakamaayo ko na lang nga padayunon nimo ang imo pagpahuway."
	"Sa... salamat kay nahangpan mo ako." Tumulok sia sing tulangkod sa imo. "Salamat. A...ako si...si Gloria...Gloria Celes," pakilala niya samtang ginahampangan sang yuhum ang daw ginadalo pa sing kahuya nga pisngi nga ginasilakan sang suga sa sulod sang salkyan. "Ikaw?"
	Daw natako-om ang imo nga bibig nga madugay ka makatikab kundi tuman lamang magtinulokan sa iya. Halos natingala ka gid sang kadalas sang iya dila sa pagpakilala kag pagpamangkot sa imo wala'y sapayan nga halos nagautol-utol ang iya mga pagmitlang.
	"Ikaw? Sulit niya.
	"Roy Burgonio," tikab mo.
	"Ano? Roy...Roy, ano?"
	"Burgonio."
	"Salamat gid, Mr<pd>.</pd> Burgonio. Aw, Roy gali," siling niya nga daw nagtawhay na ang balatyagon ka gang tingog nalaliman sing lanog. "Sugot ka bala nga Roy na lang ang itawag ko sa imo?"
	"Aba, a, e, huo. Ngaa abi indi? Ina man tani ang isiling ko ugaling naunahan mo lang ako. Kag gusto ko nga tawagon ka man nga...?
	"Nga ano, Roy?"
<b> Tugalbong </b>
Leoncio P. Deriada	

	Napulu ka tuig lamang sia apang mataas na kag maayo ang panglawason. Bag-o lang niya matapos ang Grade Four sa Saint Joseph, isa ka pribado nga eskwelahan diin nagabuthu ang mga anak sang madawa-dawa ang pangabuhi. Bakasyon karon kag nakunyag gid sia. Natak-an na sia sa pagbasa sang libro.
	Alexander Divinagracia, jr. ang iya ngalan kag Alec ang iya hayu.
	"Alec?" 
	Nagbalikid sia. Ang iya man lang gali iloy. Matahum nga babaye, maputi, kag karon naggwa sa balay nga naga-shorts lamang.
	"Mommy."
	"Ano naman ang ginalantaw mo dira?"
	"Ang bag-o nga balay, Mommy. Abaw, kadaku seguro sina."
	Ginlantaw man sang iya iloy ang pagbalayon nga wala man lamang madugay nagatindog na. Apang wala sia sing ginhambal. Lima ka panday ang nagakalabitkabit sa ibabaw samtang mabatian ang pinulpuganay sang martilyo. Daw madamu pa gid seguro ang mga panday sa duta, apang indi makita kay nalipdan sang mga ipil-ipil kag iban pa nga mga tanum.
	"Nagaingos si Jawo. Abi ipagwa anay." Kag nagsulod sia sa ganhaan sang kusina. Ang pagbalayon nalikod nayon sang ila balay. Wala pa sila matuigi sa sini nga balay nga seguro ang ikatatlo ukon ikaapat sa bag-o nga subdivision nga ini. Wala pa gani makudali ang ila palibot.
	Ginsunod ni Alec ang iya iloy. Pumadayon sia sa diutay nga balkon kag ginhubad ang kadena ni Jawo nga nagaingos matuod. Malumpat kuntani ang idu sa manubu nga hagdan, apang ginuyod sia ni Alec sa kusina kag naggwa sila sa likod sang balay pakadto sa bag-o nga ginapasad.
	Kon kaisa, ginatak-an sia sa pagpagwa kay Jawo. Wala pa man gani matuigi ang idu pareho sang ila balay, apang kadaku na kag kakusog. Manggat gid. Kagahod pa abi magtahol. Msadya kon kaisa kay nagabutungay sila sang kadena. Apang kon buklason gani ni Alec ang kadena, nagalamhu man ang idu kag nagapati dayon bisan diin sia dal-on.
	Gintabok ni Alec kag ni Jawo ang dulunan sang ila lote pakadto sa pagbalayon. Sa wala pa ang punsok sang ipil-ipil kag iban pa nga kahoy, mahawan ang duta nga nabanigan sang kugon kag mga huya-huya. Diri maglibutlibot si Jawo kag mangihi sa puno sang dalupang. Naham-ut gid si Alec kon mangihi ang idu kay ginaalsa sini ang isa ka pangulihi nga tiil kag magbika-ka nga nagatindog. Nakakadlaw gid sia sang isiling niya kay Daddy niya nga ayhan amo man sini mangihi si Robert Jaworski.
	Nagkadlaw man si daddy niya, apang ang iya Mommy nagsaligbat, "Abaw, kabastos sa inyo nga duha!" 
	Ano abi kay kontra gid ni Daddy niya si Robert Jaworski kag ang Gordon's Gin. Amo nga ginhingalanan niya sing Jawo ang mestiso nga tutoy nga ginhatag sa iya sang maninoy ni Alec sang buto na sila masaylo sa balay nga ini. Ang paborito sa basketball ni Daddy niya amo ang Alaska. Natural, ang paborito ni Alec amo man ang Alaska. Ang ginapabakal gani niya nga gatas Alaska man.
	"Sus!" saligbat naman sang iya iloy. "Kontra ninyo ang Gordon'd kay ang mga gwapo didto. Si Vince, si Dodot, si JayVee -"
	"Oy, oy, mas gwapo kami," ang siling sang iya Daddy kag magkadlaw.
	Matuod, kgwapo gid sang iya Daddy. Kag kahibalo gid si Alec nga gwapo man sia.
	Pero karon si Alexander Divinagracia, Sr. didto sa Saudi Arabia. Isa ka inhenyero ang Daddy ni Alec. Kag nabilin diri sa subdivision si Alec kag si Mommy niya kag si Jawo kag si Milay, ang balo nila nga kabulig.
	Ginlantaw ni Alec ang pagbalayon. Naglantaw man si Jawo kag magtaghol. Pagkatapos, ginuyod niya si Alec pakadto didto. Gin-usoy sang idu ang diutay nga banas nga maagi sa malaka-laka nga bahin sang kakahuyan. Hinali lang ini mag-untat sing lakat kag naghalog ang kadena nga ginauyatan ni Alec. Nagapanimhot ang idu kag nagdulog sa bi-bi sang isa ka daan nga bubon nga daw indi na makita ang ba-ba kay natubuan ini sang matag-as nga hilamon.
	Ginpulon ni Alec ang kadena sa iya kamot kag pinalapitan ang bubon. Karon, bata kag idu naglingling paidalum.
	Madalum ang bubon. Seguro iya ini anay sang una nga tag-iya sang duta nga ginapahimuan sang balay karon. Ara pa gani ang daan nga balay sa luyo sang pagbalayon. May tigulang nga nagapuyu dira, pero karon ginalumunan sia sang mga panday nga wala na nagapauli sa ila sa bilog nga semana nga sila nagaobra.
	May tubig ang bubon pero indi gid man seguro madalum. May nagalutaw-lutaw nga papel kag lata sang gatas sang Alaska. Sang bag-o pa sila diri, ginhimu ini nga basurahan sang ila kabulig tubtub nahibal-an sang Daddy niya. Indi dapat himuon ang bubon nga basurahan kay magabahu ini sa ulihi. Nagkutkot si Daddy niya sing manabaw nga buhu sa likod sang kusina kag diri ginhaboy kag gintutdan ni Milay ang ila basura.
	Wala madugay kag didto na si Alec sa idalum sang pagbalayon. Gintulok sia kag si Jawo sang mga panday apang padayon sila sa ila hilikuton. Nawili gid si Alec magtan-aw sa ginahimu sang mga panday - nagapangbalay sang tapi, nagasapiyo, nagalagari, nagapanglansang.
	Nagtaghol si Jawo sang pumalapit ang mataas nga tawo nga nagadumala sang mga panday. Ang iya sandals mapula-pula nga panit. Naga-shorts lamang sia kag naga-T-shirt kag ang iya mga  batiis balahibuon. Pareho sang iya Daddy. Nagayuhum ini. Maputi man seguro ini apang karon sunog ang iya panit sa init sang adlaw. Kaputi sang iya mga ngipon. Pareho sang iya Daddy. May bigote sia. (Si Daddy niya wala.) Gwapo.
	"Daw kontra gid ako sang imo idu," siling niya.
	"Shhh!" pinahipos ni Alec ang idu. Naghipos matuod.
	"Ano ang ngalan mo?"
	"Alec. Alexander Divinagracia, Jr. Sia si Jawo." Kag ginbutong niya ang kadena. Nagngurob ang idu.
	Nagayuhum gihapon ang barbon. "Ako si Gary -"
	Kag ginduhol niya ang iya kamot. Nagkamustahay sila. Abaw, kalapad kag aktig-a sang iya palad!
	"Ikaw ang boss nila?"
	"Boss?" Nagkadlaw si gary. "Huo."
	"Engineer ka, no?"
	"Ngaa nahibal-an mo?"
	"Basta lang. Si Daddy engineer man."
	"Matuod? Ti -"
	"Didto sia sa Saudi.Adto ang amon balay." Kag gintan-aw niya ang atop sang nalipdan nila nga balay.
	"Ako, ara ang akon balay," siling ni Gary kag gintudlu niya ang isa ka hayubhayub sa idalum sang indi gid man madabong nga kawayan.
	Nakayuhum si Alec. Ang ginatawag ni Gary nga iya balay amo ang  ginkamalig nga ghinantal nga sin kag plywood.
	"Ti, sin-o an gupod mo dira sa inyo?" pamangkot ni Gary.
	"Si Mommy."
	"Matahum seguro si Mommy mo, no?"
	"Of course!" kag binutong niya si Jawo agud magpauli.
	"'To, balik diri liwat," siling sang inhenyero. "Pero indi pagdal-a ang idu mo."
	Wala sia magsabat. Wala gani sia magbalikid.
	Sang Domingo sang aga sina, pagkatapos nila simba kag pamahaw ni Mommy niya, indi mapahamtang si Alec. Luyag niya mangusisa pa gid sa likod sang ila balay. Malinong ang subdivision. Wala sing pinukpukay nga mabatian halin sa ginahimu nga balay. May atop na ini karon. Seguro nagpalauli tanan ang mga panday. Amo man ayhan si Gary.
	Gin-usoy naman niya ang banas pakadto sa bag-o nga balay. Ginlingling niya liwat ang bubon kag daw nagdalum na gid ini  karon.
	Wala matuod sing tawo sa bag-o nga balay. Ang daan nga balay nga kawayan kag nipa wala man sing tinimuktimok.
	Nasemento na sang mga panday ang salog sang duha ka panalgan sang bag-o nga balay. Nanghulong-hulong sia tubtub nalansang ang iya mga mata sa ginatawag ni Gary nga iya  nga balay. Pinalapitan niya ang puno sang kawayan.
	May tawo. Si Gary didto sa sulod. Nagahigda ini sa isa ka portable bed kag nagabasa sang isa ka magasin. Wala si Gary sing bayu kag naga-briefs lang.
	Hinali namutikan niya si Alec nga nagatindog sa pwertahan sang balay-balay. Maabtik niya nga tinabunan sang ulunan ang iya briefs.
	"Alec! Sulod, sulod!" ang iya hambal kag mag-igham. Wala sia magbangon.
	Hinayhinay nga nagsulod si Alec. Nagahigda gihapon si Gary kag nagauyat sang magasin. Nakita ni Alec nga nagalinapta lang sa salog nga plywood ang mga magasin. Ang iban nahumlad kag nakita niya ang dalagku kag kolorado nga mga laragway sang nagauluba nga babaye. Ang ginauyatan ni Gary labi pa gid nga malaw-ay. Ang hapin sini laragway sang nagahaksanay nga babaye kag lalaki nga pulos hublas.
	Nagapalamula kag ginapamalhas si Gary. Mainit na gid seguro sa iya pamatyag ang atop nga sin sa nagahingugto nga adlaw.
	"Sorry wala ako sing palingkuran sa imo," siling ni Gary. "Pero dali diri. Lingkod sa katre."
	Wala magpungku si Alec sa portable bed ni Gary. Daw nahigkuan sia. Nagtindog lang sia. Ginkab-ut ni Gary ang malapad nga tualya nga nasablay sa iya uluhan kag wala sing huya-huya, inuba niya ang iya briefs bisan nagaatubang sia sa bata. Kag pinahiran niya sang tualya ang iya basa kag balahibuon nga lawas.
	Wala magtulok si Gary sa hublas nga inhenyero. Nagduku sia kag sa baylo, nagauba nga babaye ang iya nakita sa salog. Nanginit ang iya lawas kag daw nanggutok ang iya pamati. Ginapamalhas sia. Kag wala huluhambal, naggwa sia sa balay-balay.
	Nagtindog sia sa landong sang bag-o nga balay. Mabugnaw ang hangin kag daw naumpawan ang iya pagpalanginit.
      Si Gary ara na sa iya luyo. Wala gihapon ini sing bayu pero nagasuksok na sang masinaw nga shorts. Manipis ini kag daw nagasirang. Makita ni Alec nga si Gary wala gihapon sing briefs.
	Naglingkod sila sa tinumpok nga mga kahoy nga indi na seguro gamiton sang balay.
		 








9







Title:Sekreto Sang Isla Puti Balas
<b> Sekreto Sang Isla Puti Balas </b> 
Lester Mark Carnaje

Tsismoso gid ang mga kalubihan sa kilid sang dagat, tagsa-tagsa may ginahutik sa mga nagalabay nga hangin agud mabatian man sang bukid ang bag-ong balita nga ila nasagap. Kun kaisa daw gusto man makiambit sang balud sa mga natukiban gain sagad duso ang puti nga balas sa hunasan agud ibura ang tinago nga nahibaluan.
	Adlaw-adlaw madamo sang istorya ang mga kalubihan. Ilabi na kun dungan sila magkumpasan sang ila dahon sa kahanginan para manutisyahan sang pangunud ang ila pagkadiwalwalan. Para sa mga hipuson nga tinuga nga nagapuyo sa Isla Pui Balas, ang mga kalubihan ang ila radio-puwak, ang nakahibalo sang madamo nga butang. Ag ang puti nga balas naman ang nagapamatuod sini tanan.
	Ang Isla Puti Balas masami nga ginapunsukan sang mga turista gikan sa malayo nga mga kadutaan, ilabi na kun tig-ilinit. May puti, may itom, may pula kag may medyo mailom. May Amerikano, Koreano kag mga kid-ol panit kag daku ang tiyan nga daw bitukon. May mga ekspat, intsik kag iban pa nga katawhan nga masami nga nagabisita agud magpahulomhulom sa dagat nga bugalon. Sa tuod lang wala man nagareklamo ang kalubihan bangud kaluyag gid sila mamati sa ginawakal sang mga nagalatag sang ila hapnigan. Ka gang balas naman, ti kagusto lang gid nga ginaunlan kag ligidan sang gusto magsanbayting nga mga kabalan.
	Madamo sang natipon nga istorya ang mga kalubihan kag sa masami ginapamatud-an ini sang mga balas sang isla bisan pa nga daw indi ini mapatihan. Kaangay bala san gistorya ni Impay ang bata nga mailom ang matam manayanaya ang itsura kag nagakasal-an nga negra bisan pa ati ang ginikanan niya.
	Suno sa mga huringhuring sang mga lubi, indi puro nga ati si Impay kay pinamataan lang ang iya nanay sang isa ka Kano nga may asaynment diri sa isla. Ang mga soldado bala nga mahilig gid mag-agbay sa mga babayi ilabi na kun gab-i.
	Masadyahon nga bata sa Impay. Kun pamangkuton mo gain ang mga pating nga iya ginasagod, pirmi lang nagaharakhak si Impay bisang nagaisahanon. Kuntento na siya nga magbaligya sang mga kulintas kag subenir, nawili man siya magbantay sa iya nanay sa guwa sang puerta sang balay-turista kun kaagahon. Tapos tagaan pa siya sang Kano sang kwarta wala labotsang ginadaho para sa nanay niya.
	Trese anyos na si Impay kag suno sa kay Ingkong, ang ulo san gtribu sang mga ati sa isla, makasarang na si Impay nga makigbahin sa mga buluhaton sang ila magamay nga tribu. Sagad gid kuno si Impay magtawag sang manugbakal kag matanda gid magsalabid sang mga kulintas agud ibaligya sa talipapa. Para kay Ingkong, hanas na si Impay mangabuhi bisan pa sa unga sang mga ditumandok. Indi man nila luyag nga dagsaon ang isla nga gindak-an apang ang maputi sini nga balas nagaganyat gid sa mga wala ginaimbita kag masamok.
	Suno gani kay mayor dapat gid magpasalamat ang mga ati sa Isla Puti Balas bangud ginpatahum sang gobyerno ang ila lugar agud kadtuan sang mga maggaranon. Gain subong may ara na nagahilira nga balay-turista, kalan-an, ilimnan kag kasadyahan nga nagalanog sa kadagatan ilabi na kon ang mga bituon galantaw man.
	Pero subong nga adlaw mas makakulunyag ang ginakumpas sang lubi sa kahanginan, pati gain ang balas nga ampad niya nga abyan daw indi man mapahamtang. Ano abi kay si Impay nagmuklat na ang hunahuna, ah basta, suno sa panugiron sang kalubihan nagbag-o nag gid siya. Daw nagseryoso na ang iya ginagiyo, daw may nahimo nga kamalamalahan.
	Kun ano gid man, medyo nadugayan pa ang mga bato, pispis kag iba nga katamnan bag-o nila mapuga ang kamatuoran gikan sa mga kalubihan. Ano abi ka yang una ng nakakita sa mga binuhat ni Impay amo ang mga bituon bag-o sila magpauli sa ila balay. Nahibaluan nalang ini sang ginpadala sang mga maniningad nga bituon ang balita pinaagi sa kamot sang adlaw agud madaho sa tsismoso nga mga lubi ang natukiban.
	Siling sa mga bituon, si Impay ginbaton na bilang isa ka tampad nga miembrosang tribu sang mga ati sa Isla Puti Balas. Pinasahi gid ang amo nga adlaw para kay Impay. Magataas gid kuno ang pagtamod sa iya sang iban nga ati kun matuman niya ang sugo ni Ingkong.
	Suno sa nasaksihan san gmga bituon nahibaluan gid ni Impay nga magaabot ang inang pinasahi nga adlaw gani ginhandaan gid niya ini sing tuman. Bisan gani ang iya nanay nagsilbing nga dapat aga pa siya magtulog para sa amo nga pagtilaw ni Ingkong. Wala nalang siya magpaupod kay kay Impay sa pagsugat sa isa ka turista agud lipayon sing makadali. Kundi gintugunan niya ang iya dalagita nga magpahuway sing mayad kay sa masunod nga gab-I, mapamatud-an na niya ang iya kaugalingon sa atubangan sang tribu.
	Simple man lang ang ginapangayo ni Ingkong sa kay Impay. Kon binagbinagon niya nahimo na ini sang iya nanay bag-o siya ginbaton sa tribu. Sa pagkamatuod, nalampasan na sang tanan nga dalaga nga ati sa isla ang ini nga pagtilaw. Gani dapat indi gid siya mahadlok ukon magduhaduha man lang sa imandu ni Ingkong.
	Nagalakat si Impay kag ginataris ang pasikot-sikot sang isla padulong sa isa kay balay-kalan-an nga ginapanag-iyahan sang isa man ka ati. Medyo mahinay ang pagtikang niya pasulod sa puerta sang kusina sang balay-kalan-an. Nakit-an niya ang nagakabit nga unod sang baka kag baboy, tiil, ulo kag kaundan man, apang indi niya mapat-odkon diin ang preska ka gang daan. May mapula-pula kag may ginalangawan nam samtang may ginagaang kag ginapabukalan pa.

	Naghulat si Impay sa pag-abot sang kusinero, ayhan sako gid bangud pirmi lang may ginsugo. Sa namutikan ni Impay, tuman gid kadamo sang mga kustumer sang balay-kalan-an.Duro gid ang nanamitan sang ila espesyal nga kansi sang baka kag inasal nga unod kag tambok sang baboy. Bisan gani sa mga bulan nga maiwat ang turista, ginabalikbalikan gihapon ang kalan-an sang mga Kano kag mga ekspat.

Title:Kalayo sa Sidlangan
<b> Kalayo sa Sidlangan </b>
Lino V.Moles

	ANG DALAN sang asyenda Esperanza pakadto sa karetera probinsyal may laba nga kapin sa tatlo ka kilometro. Ang asyenda nahamtang sa ubos sang banwang ' Murcia, kag ang mga taga-asyenda kon magpa-banwa ukon magpa-Bacolod nagabalantay sang trak nga depasahe sa karetera probinsyal.
	Maaga pa naghalin si Mario sa asyenda nga mapa-Bacolod. Sadto nga aga, gingamit ang tanan nga trak sang asyenda sa paghakot sang tinapas nga tubo pakadto sa sentral. Kay nagadali sia, ginlakat na lang niya pakadto sa karetera probinsyal agod makasakay sia sa trak nga nagahalin sa Murcia pa-Bacolod.
	Masunson maiwat ang trak nga nagapa-Bacolod kon aga pa. Malapit na sa tunga sa takna ang paghulat ni Mario sa higad sang kareteraprobinsyal. Tinan-aw niya ang iya taknaan. Diyes minutos na lang kag mag-alas otso.
	Nag-amat-amat sia sa paglakat. Tuyo niya nga lakton na lang ang mga pulo'g anom ka kilometro nga kalayuon pa-Bacolod kon wala gid sing trak nga mag-agi.
	Isa gid man ka kilometro ang iya nalaktan kag mabatian niya ang dagubdob sang trak halin sa Murcia. Pinadulog niya. Nagaalawas ang lulan sang trak nga mga pasahero kag ulotanon nga inugbaligya sa merkado sang Bacolod.
	"Makabit ka na lang,Mario," hambal sang kundoktor nga abyan ni Mario. Nakita ni Mario nga nagasinabakay na gani ang mga babae kag kabataan sa sulod sang trak.
	"Oke, pari," kadlaw ni Mario nga dayon kapyot sa ganhaan sang trak diin ang kundoktor kag duha pa ka pasahero nagakabit man.
	Masadya ang linangas kag kilinadlaw sang mga labasero kag manug-otan sa sulod sang trak nga nagadaguldol sa batsihon nga dalan. Wala malingaw si Mario sang mga dinupak nga sugilanon sang kabuylog niya nga pasahero kay ang iya hunahona didto naunay sa nagahulat niya nga kahagugma.Nagtug-an sia nga mabalik kag nagadali man sia nga mahibal-an ang resulta sang hambalanay nanday Zenaida kag sang iya iloy. Daw wala lang sia makabatyag sing kapaol gikan sa madugay nga pagtindog sa tapaludo sang trak kag pagkabit nga indi makapamag-on kay gutok sila nga apat sa ginakabitan nila nga ganhaan sang trak.
	Diutayan lang makapalos si Mario sa iya ginakapyutan sang maglupok ang pangulihi nga goma sang trak kag nagsiliyagit ang kababaen-an sang magtakilid ang salakyan. Pinahinay dayon sang tsuper ang trak kag padulugon. Lumokso sa dalan sila nga apat nga nagakabit sa ganhaan kag nagpalanaog man ang iban nga pasahero.
	"O, ano karon, Fred?" pangkot sang isa ka pasahero sa tsuper nga nagausisa sang naglupok nga goma.
	"Madali lang ini," sabat sang tsuper nga nagtindog kag magkuha sang dyak sa sulod sang trak. "magpalanaog kamo anay," hambal pa sang tsuper sa mga babae kag kabataan.
	Maabtik man nga nanaug sa ibabaw sang trak ang kundoktor kag ipanaug 
ang respito nga goma nag gindawat sang mga lalaki nga mga pasahero.

	Mga anom pa ka kilometro ang kalayuon sang Bacolod. Indi na mahamtang si Mario. Malapit na sa takna ang atraso niya. Nahibal-an niya nga madali magbaylo ang buot ni Zenaida  kag padayunon sini ang luyag nga himuon. Nabalaka si Mario nga basi indi maghulat si Zenaida sa iya kag maglakat na lang ini pa asyenda.
	Naglakatlakat si Mario sa unhan sang trak agod malingaw ang iya hunahona samtang ginailisan pa ang naglupok nga goma. Nakita niya sa unhan ang awto nga nagadalagan sing madasig sugata sa iya. Daw tinukbol ang iya dughan. Basi si Zenaida? Apang nahangawa sia sang makilal-an niya nga ang pula nga awto nga nagapadulong sa iya indi iya ni Zenaida.
	Naghinay diutay ang pula nga awto sang malapit na sa iya. Nakita ni Mario ang tatlo ka tao nga nagasalakay sa awto apang indi niya sila makilala. Nagsugat-anay ang ila mga mata. Namutikan ni Mario nga nag-us-os sa lingkuran ang isa ka tao nga nagalingkod sa tupad sang tsuper kag ang isa man nga didto sa likod. Kag dayon nagbutyog ang dalagan sang awto nga lumabad sa atubangan ni Mario.
	May panagupnop si Mario nga nakilala sia sang nagasalakay sa awto. Apang indi niya mapat-od kon dinn niya nakita ang hitsura sang mga tao. Ang mga dagway nila mapaanggid sa mga tao nga amsunson niya makita sa  paradahan sang mga salakyan sa merkado. Ang maabtik nga pag0uklo nila sang magsugat-anay ang ila panulok nakapabatyag kay Mario nga may kaangtanan sia sa kon ano man nga panghunahona ang didto sa ulo sang tatlo ka tao.
	Bumalik si Mario sa trak. Nagsalaka naman ang mga pasahero matapos maislan ang naglupok nga goma. Kumabit naman si Mario sa ganhaan sang trak kag nagpadayon ang trak pa-Bacolod. Malapit na mag-alas nuwebe sa aga.
	Natingala man si Donya Adela sang pag-abot ni Mario kag nagapangutana kon diin si Zenaida.
	"Kaina pa sia naglakat nga may baklon lang kuno," sugid ni Donya Adela. "Pagpanaog ko wala na sia. Hulaton mo na lang sia, Mario."
	Nagpangduhadoha si Mario. Mabug-at ang iya pagbaton sang pangagda ni Donya Adela nga hulaton lang niya si Zenaida. Ginpainuino niya nga nagbutig lang si Zenaida kag nagkadto ini sa asyenda. Ayhan sa City High nag-agi ang awto ni Zenaida samtang ang trak nga iya ginsakyan didto iya naglusot sa Airport gani wala sila mgasugataay. Ukon basi wala man lang niya madiparahi ang paglabay sang awto ni Zenaida kay wala niya mabantayi ang dalan tungod sa kagutok sang mga pasahero sa trak kag sa kabudlay sang iya pagkabit.
	Nahuya si Mario nga indi maghulat. Nahadlok man sia nga sugiran si Donya Adela sang iya ginapainuino.
	"Wala ka pa makapamahaw siguro," inagda  ni Donya Adela si Mario sa kalan-an.
	Ginpakamaayo ni Mario nga balibaran si Donya Adela agod makalakat sia. Indi na sia makahalin kon magkaon na si Donya Adela.
	"Aga pa kami nagapamahaw sa asyenda, Donya Adela," pulong ni Mario. "Nadumdoman ko nga may idul-ong pa gali ako nga kuwarta sa kay Tay Bestre sa Banago. Kon mahimo, Donya Adela, mabalik lang ako."
	"Huo, Mario, sugiran ko lang si Zenaida," lumingkod si Donya Adela nga mamahaw samtang nagdalidali si Mario nga naggwa.
	Piho na sa iya pensar  nga didto nagkadto sa asyenda si Zenaida. Kon taksi ang iya sakyan ayhan maabutan niay si Zenaida.
	Sumakay si Mario sa rawontrip agod makakuha sing taksi sa central market. Nagpasalamat sia nga wala na magsagad libot ang dyepne sa iban nga kalye. Pag-abot sini sa central market, sumaylo sia sa taksi nga nagaparking sa higad sang plasa.
	"Sa Murcia. Nagadali ako, pare," sa atubangan naglingkod si Mario agod mabantayan niya sing maayo ang dalan. Naintindihan  sang tsuper sang taksi ang hingyo ni Mario. Pinadasig niya ang padalagan sang iya salakyan.
	NAGAHAGUNOS ang awto ni Zenaida sa makitid nga kalsada sang asyenda. Tuyo niya nga hingabutan si Mario sa ila. Dili mapahamtang ang iya isip tubtob makahambalanay sila ni Mario.
	Gin-ukay ang malagba kag kaging nga mga dahon sang nagadulos nga hangin. Ang iban sini nagluyloy sa binit sang dalan kag ginsapding sang nagabutyog nga awto. Sa unhan nakita ni Zenaida pulon sang yab-ok. 
	Maabtik nga pinalikaw ni Zenaida ang iya awto agud maghalin ang tawo sa tunga sang dalan. Masulod sa katubwan ang iya awto kon deretsuhon niya ang pagpalikaw nga indi madalasa ang tao. Alang-alang na nga mapadulog niya ang iya awto tadlong sa nagatindog nga tao bisan nga tinapakan man niya ang brek. Sumagidsid ang nagasingaw nga goma sang awto ni Zenaida.
	Nadalasa gid kuntani ang tao sa tunga sang dalan kon wala ini magdalagan pahigad. Linagas dayon sang tao ang naghinay nga awto ni Zenaida.
	Pagliko ni Zenaida sa karetera probinsyal nga pakadto sa Bacolod amo man ang paglusot sang pula nga awto nga mabangga kuntani sa iya. Apang naulihi ini kag natigayon ni Zenaida ang pagpadasig sang iya awto. Nasiplatan ni Zenaida nga duha ka tao ang sa panguna nga lingkuran sang pula nga awto.
	Sumakay ang isa ka tao nga nagalagas sang awto ni Zenaida sa pula ngaa to kag dayon man kumorbot ini nga naglagas sa kay Zenaida.
	Nakita ni Zenaida sa espiho sang iya awto ang pula nga awto nga buot mauna sa iya. Bisan nga kinulbaan na sia kay iya nahibal-an ang tuyo sang tatlo ka tao nga makidnap sa iya, wala magkurog ang iya kalawasan. Hinunuo binatyag niya ang pag-init sang iya dugo kag nagtapat sia nga iya pagabatuan ining mga tao nga buot magpahamak sa iya.
	Pinadasig pa gid niya ang iya awto tutob nga daw nagakirab na ang dalagan sini sa dalan. Apang nagasunod man gihapon malapit sa iya likod ang pula nga awto. Nahangawa na si Zenaida, indi tungod nga maunahan sia sang nagalagas sa iya, kundi absi may madalasa sia nga tao ukon may mabunggoan man nga salakyan. Malapit na ang Bacolod kag madamo na ang mga tao kag salakyan nga nagasinabaysabay sa dalan.
	MALAYO pa nakilala na ni Mario ang puti nga awto ni Z enaida. Natingala sia ngaa masyado kadasig sang pagpadalagan ni Zenadia. Kag sang Makita niya ang pula nga awto nga nagadalagan man sing madasig s abuli sang awto ni Zenaida, nahibal-an dayon niya nga ginalagas ang iya kahagugma.
	"Dulog, pare," amndu ni Mario sa tsuper sang taksi. "Pagligad sinang puti nga awto nga nagasugata sa aton, sundon mo dayon. Kon mahimo unahan mo inang nagasunod  nga pula nga awto."
	"Areglado, pare," tangu sang tsuper sang taksi nga nagpadulog dayon sang iya salakyan kag maghanda.
	Sang malapit na ang awto ni Zenaida, pinaliso sang tsuper ang iya taksi kag pinadalagan ini tambi sa awto ni Zenaida. Kag sa maayo nga pagmaneho gina-amat-amat niya sal-ot ang iya taksi sa tunga sang awto ni Zenaida kag sang pula nga awto.
	Nagbahar ang dalagan sang awto ni Zenaida sang magsampot sia sa city high. Madamo ang mga estudyante nga nagatalabok sa dalan. May mga rawontrip man nga nagapalarking sa higad sang dalan nga nagahulat sang mapauli nga mga bumulutho.
	Wala iya magbahar ang dalagan sang pula nga awto. Bumutyog ini kag mag-una sa awto ni Zenaida.
	"Sunda, pare," tinudlo ni Mario ang naglabay nga awto sa tsuper sang taksi.
	Nagdumdom si Mario nga balabagan sang pula nga awto ang dalan agud magdulog si Zenaida apang nagderetso ini kag magliko sa unhan padulong sa baryo Taculing. Pinadulog ni Mario ang taksi kag maggwa.
	Amo pa ang pagmarasmas ni Zenaida nga si Mario ang nagasakay sa taksi. Wala sing iban nga ginpensar si Zenaida samtang nagapadalagan sang iya awto kundi ang pagpalagyo sa pula nga awto. Nasiplatan niya ang pagliso kag pagsunod sang taksi apang wala niya mahimutari kon sin-o ang nagasakay. Nagdumdom siya nga kaupod pa sang mga tao sa pula nga awto.
	"Mario, salamat kay ikaw gali," nabungat ni Zenaida sang makadulog ang iya awto sa tupad ni Mario kag mabuksan sang kahagugma ang ganhaan.
	"Nagsayop ka, Miss, kaupod pa ako nila," binutong ni Mario ang butkon ni Zenaida. "Magsaylo ka sa taksi. Dali!"
	"Mario! Hinugay na gani. Ginakulbaan pa baya ako." Wala maggwa si Zenaida sa awto. Binuy-an ni Mario ang butkon ni Zenaida kag magkadlaw.
	Bumalik si Mario sa taksi.
	"Salamat, pare," tinunghol ni Mario ang papelon nga lima ka pesos sa tsuper sang taksi. "Keep the change. Naluwas mo ang dalaga."
	"Salamat man, pare," naghitad ang nawong sang tsuper nga nagsulod sang kuwarta sa iya bulsa. "Basta ikaw, pre, areglado."
	Lumakat ang taksi kag sumakay si Mario sa  awto ni Zenaida. Wala anay ginapalakat ni Zenaida ang iya awto.
	"Kilala mo sila, Mario?" Umiping si Zenaida sa kahagugma. Ang kainit sang lawas ni Mario nagpasilabo liwat sang iya kasingkasing.
	"Indi," naglungo si Mari9o. Hinugot niya ang pag-uyat sa hawak ni Zenaida nga daw ginapabatyag ini nga indi magpakulba. "Sa banta ko, ginsuholan lang sila. Ano ang ila ginhimo?"
	"Ang isa ka upod nila nagtindog sa tunga sang dalan sang asyenda malapit sa likuan agod magdulog ako," sinugiran ni Zenaida si Mario. "Madasig ang dalagan sang awto kag wala ko madiparahi ang tao tubtob malapit na lang  ako. Nagbrek ako apang wala mahawiri ang buwelo sang awto. Nagdalagan ang tao pahigad kag wala sia madalasa. Nagahulat gali ang iya kaupdanan sa likuan sang dalan sa karetera probinsyal. Maayo lang kay wala gid nakon ginpadulog ang akon awto kay sang pagkakita sang iya kaupdanan nga wala ako magdulogm, sumakay sila sa ila awto kag banggaan kuntani nila ako. Nakauna lusot ang akon awto sa likuan kag pinakurbot ko dayon. Ginlagas nila ako."
	"Maayo kay wala ka makadulog," sugpon ni Mario.
	"Ano ayhan ang ila himuon sa akon, Mario? Wala man ako sing kuwarta nga dala." Wala pa mapakti ni Zenaida ang tunay nga katuyuan sang mga tao nga buot magbangga sa iya.
	Nagyuhom si Mario. Natingala sia sa pagka-inosente sang iya kahagugma nga nagdumdom nga mahuld-ap lang ang tatlo ka tao.
	"Indi kuwarta ang tuyo nila, Zenaida," nagdulog sa paghambal si Mario sing makadali. Kag sang natandog ang ighalangop ni Zenaida, pinadayon niya ang paghambal: "Ikaw, Zenaida, ang tuyo nila."
	"Ha? Ako? Ngaa?" asud-asod ang pamangkot ni Zenaida nga natingala.
	"Ginbayaran lang ato sila nga magkidnap sa imo," malagway nga paathag ni Mario.
	"Kay kon nakidnap nila ako, pangayuan nila si Mama sing ransom, no?" sugpon dayon ni Zenaida.
	"Indi ransom, Nayda, ang tuyo nila," paathag liwat ni Mario nga nag-uyat sang sag-ang sang dalaga agod makaatubang kag magtulok sa iya. "Sa pamatyag ko, si Alberto amo ang nagsugo sa ila nga kidnapon ka agod madala sa iya. Nahibal-an mo naman nga kapas mahimo si Alberto sina."
	Nagpainuino si Zenaida sing madalom. Nadumdoman niya ang natabo sa ila balay sang gab-i nga nagligad. Bumalik sa iya palamatin-an ang makangilidlis nga pamahog ni Alberto: "May oras gid kamo." Sang ulihi naghiangot sa panumdoman ni Zenaida ang bag-o lang makaligad nga hitabo kag nasanagan sia. Kag nagtangutango sia.
	Wala na sia naghambal. Pinaandar niya ang awto kag nagpadulong sila sa katedral San Sebastian.
	Naghipos naman lang si Mario. Nahibal-an niya nga nahangpan sia ni Zenaida.
	Dumulog ang awto sa parkingan sa higad sang plasa. Sumulod sila sa katedral kag magluhod sa likod nga lulodhan nayon sa tuo. Nagpasalamat sila sa Ginuo nga ginluwas sila sa katalagman.
	MADASIG ang dalagan sang pula nga awto nga ginasakyan sang tatlo ka tao. Nagpensar sila nga malagas ang taksi sa ila. Apang sang mapat-od nila nga wala sing nagalagas sa ila, dumulog ang ila awto.
	Malapit na sila sa karetera probinsyal sa baryo Singcang. Ang likuan patuo nagapadulong sa Siyudad sang Bacolod, samtang ang pawala nagapakadto sa Siyudad sang Bago.
	"O, ano karon, Tsip," binalikid sang tsuper ang kaupod niya nga nagalingkod sa likod.
	"Mahuya kita sa Boss," hambal sang isa ka kaiping sang tsuper. "daw manginbato pa ang nabilin nga balayran ni Boss."
	"Indi ina mahimo," nagyuhom ang Tsip. "May matahom ako nga plano. Wala sing salto ini kon matigayon."
	Umisdog ang Tsip malapit sa duha niya ka kaupod. Napanas dayon ang yuhom sa iya nawong. Sa mahinay apang maathag nga tingog iya ginsaysay sa iya kaupod ang ila pagahimuon. 

Samtang nagahambal sia nga ginaupdan sang kumpas sa pagpaathag sang ila pagahimuon, nag-amat-amat man subang sa nawong sang duha nga nagapamati ang silak sang kalipay kag nagsako ang ila pagtango.
	Matapos sang Tsip ang iya panaysayon, nagkilinadlaw sila sing mabaskog.
	"Tsip, belib ako sa imo," dayaw sang tsuper nga nagkamusta sa ila lider.
"Ti, ano pa ang ginahulat ta?" nakaratan ang isa. Nagadali ini nga makuha sa Boss ang katunga pa nga balayran sini.
	"Natultolan mo ang lugar?" pangkto sang Tsip sa tsuper.
	"Sim plis, Tsip? Areglado." Wala na maghulat ang tsuper nag sabton sia sang Tsip. Nahibal-an na niya ang sabat.
	Pinadalagan niya ang awto kag pinaliko patuo sa karetera probinsyal. Matiuntion, nakaabot sila sa siyudad. Pumadulong ang awto pabukid sa diin nahamtang ang balay nga ila pagakadtuan.
	INDI mahamtang si Alberto nga nagahulat sang tatlo ka tao. Malapit na magnapulog isa ang  takna sa aga. Ginbantayan niya ang pag-ulhot sang pula nga awto sa ganhaan sang mataas kag mabakod nga kudal sang ila balay. Kag nag-inom sia sing alak agod maglinong ang iya balatyagon. 
	Wala na maghulat si Alberto nga magdulog ang pula nga awto sa ugsaran sang ila balay. Ginsugata niya ini sang makita niya ang pagsulod sa ganhaan sang ila kudal. 
	"Ano Joe, natigayon ninyo?" yapayapa nga pamangkot ni Alberto sang pagdulog sang awto.
	"Oki, Boss," tangu sang tsuper nga nagakadlaw. "Ato na sia sa imo hideout sa asyenda kag ginabantayan nila ni Tsip."
	"Good," kinumos ni Alberto ang iya duha ka palad sa daku nga kasadya. "Magbalik ka na lang didto kay masunod ako."
	"Boss," ang kwarta," padumdom ni Joe kay Alberto nga nagadalidali. Nagkurog ang iya pagginhawa nga nagpainuino sang himaya nga iya maagom sa indi madugay.
	Tinayhong niya anay ang diutay nga alak nga nabilin sa botelya. Umilis sia kag magbutang sing pahamot sa iya mga butkon, nawong kag buhok. Daw baga ang kainit kag kapula sang iya guya. Indi na sia makapangalapton sing malig-on kay nagakurog ang iya mga kamot. Daku ang iya pagdali nga Makita ang kagayon sang babae nga iya ginapakamahal.
	Gingamit ni Alberto ang iya sportscar kay madasig. Daw tigre ang ngurob sini nga nagbutyog kag daw halos indi mapunggan ang kadasigon. Tinudohan pa gid ni Alberto ang dalagan sang iya awto sang makaligad sia sa katapusan nga traffic light sa kalye sang Bacolod. Pumadulong sia sa iya hideout sa ila asyenda sa nabukid sang Silay.
	Ang epekto sang madamo nga alak nga nainom ni Alberto nagbati na sa iya ulo. Naglingin ang iya ulo kag nagpilirot ang iya mga mata. Daw indi na sia makapadalagan sang awto sing matadlong. Apang malapit na ang iya hideout kag nakaabot sia didto sa lakas gid nga handom niya nga mahiaguman ang matam-is nga kagayunan ni Zenaida.
	"Diin sia?" pamangkot dayon ni Alberto kay Tsip nga nagbukas sang ganhaan.
	"Sa imo kuwarto," may malisya ang yuhom sang Tsip. Kagayon gid sang lawas, Boss."
	Dalidali nga naggwa si Alberto sa awto. 
	"Boss, ang aton ginhambalan," pahanumdom ni Tsip nga nagauyat sang butkon ni Alberto.
	"Nahadlok ka nga indi ko pagbayaran?" singgit ni Alberto nga nagabaga ang mga mata. Tinapi niya ang kamot ni Tsip nga nagauyat sa iya kag napalos.
	"Kon ako lang, wala problema, pero ang akon duha ka upod....," nagbaskog man ang tingug ni Tsip.
	"Hoy, indi ninyo ako pagpahugon," nangisog si Alberto. Nagsungaw ang kainit sang alak sa iya ilong kag baba. "Siling ko, sa Bacolod naton areglahon."
	"Boss, diri naton areglahon karon," singgit ni Tsip nga dayon nag-uyat sang pulo sang iya rebolber  nga nasuksok sa iya hawak. Pumalapit man dayon ang duha niya ka kaupod. Umisol si Alberto pakadto sa iya awto.
	Inuyatan sang isa niya ka kaupod ang kamot ni Tsip kag ang isa naghambal:
	"Tsip, kalma lang. Siling ni Boss sa Bacolod areglahon. Oke kami kon oke ka man."
	Nagyuhom si Tsip. Binuy-an niya ang pulo sang iya rebolber. Pinalapitan niya si Alberto kag pikpikon sa abaga.
	"Oke Boss, mahulat lang kami sa imo," hambal ni tsip. "Sa Bacolod kita mag-areglohanay."
	Nagyuhom si Alberto kag agbayan ang Tsip.
	"Daw bag-uhan  pa galing kamo," pulong ni Alberto samtang nagalakat.
	"Oke Boss, mabantay lang kami diri," nagpabilin si tsip kag gintan-aw nila nga tatlo si Alberto nga nagadalidali pasulod sa balay. Nagkilinadlaw sila dayon sang pagtakop ni Alberto sang ganhaan.
	Gintuman sang babae ang mandu sa iya ni Tsip. Pag-abot ni Alberto, dayon niya sulod sa banyo. Binasa niya ang iya lawas sang tubi.
	Nanghulonghulong si Alberto sang pagsulod niya sa kuwarto. Nagdumdom sia nga ara ang babae sa iya kama kag nahigtan ang mga tiil kag kamot sini. Kumadto sia sa banyo sang wala sia sing may nakita nga babae sa kuwarto.
	Tinulod niya sing gulpi ang ganhaan sang banyo. Nakadulog sia ahat nga naghitad ang mga mata. Nagatalikod malapit lang sa iya natindugan ang kabayhunan ni Venus, ang diyosa sang kagayon.
	Nakapanagitlon si Alberto sa iya nakit-an. Apang daw wala lang sa bungog sang babae ang pagsulod ni Alberto kag ang pag-urong-urong sini sa iya likod. Napaktan na niya nga nabihag ang lalaki. Padayon ang iya pagpahid sang tuwalya sa iya basa nga lawas.
	"Zenaida!" tusngaw ni Alberto nga dayon nag-uyat sa duha ka abaga sang babae kag pinaatubang ini sa iya.
	"Alberto, palangga ko," nagayuhom ang babae nga nag-atubang kay Alberto kag nagkapyot sa liog sang lalaki.
	Umisol si Alberto sang isa ka tikang. Ginhimutaran niya ang babae halin sa ulo tubtob sa tiil. Nakita niya nga wala sia magsala sa paghanduraw sang kagayon sini.
	"Zenaida...ikaw?" duha duha nga pamangkot ni Alberto. Bisan sa hubog niya nga kahimtangan nahibal-an niya nga ang babae nga iya ginaatubang indi si Zenaida nga iya ginahigugma.
	"Huo, Alberto, si zenaida ang akon ngalan," sabat sang babae nga binutong si Alberto.
	Naglungolungo si Alberto. Indi sia magpati. Apang nagapalangurog na ang iya kalawasan sa kaima sa kagayunan sang babae nga iya ginaatubang. Indi na sia makapugong sang iya tawhanon nga balatyagon nga nagapilit sa iya nga maghiagom sing kalipay nga nagahulat sa iya.
	Nagbaskog ang pagkapyot sang babae sa iya liog. Wala na si Alberto nagpatig-a. Pinutos niya ang babae sang nagakurog niya nga mga butkon. Hinalukan niya, hinakwat kag dalhon sa iya kama.
	MAKATAPOS sila pangadi, naglingkod si Zenaida kag Mario kag magsugilanon. Pila lang ka bilog ang tao sa sulod sang katedral. Wala sing tao malapit sa ila nalingkuran.
	"Salamat sa mahal nga Diyos kay nakaabot ka Mario," mahinay nga hambal ni Zenaida. "Pero kalapit sang Bacolod. Indi gid sila makauna sa akon."
	"Kag maayo lang kay wala nila gingamit ang ila rebolber," sugpon ni Mario. "Kon abi ginluthang nila ang goma sang imo awto."
	"Matuod,no...ayhan nahadlok man sila nga mabatian ang lupok," naglingas si Zenaida. Karon pa niya matalupangdan nga basi ginsunod sila sang tatlo ka tao sa katedral.
	"Ano'ng ginalingas mo?" natingala si Mario.
	"Basi ginsunod kita nila diri sa katedral," wala na maglingas si Zenaida. "Abi, Mario, bulobantayi ang puwerta basi magsulod sila."
	"Maglinong ka na, Nayda," kinaptan ni Mario ang kamot sang kahagugma. "Indi ato sila mag-apas diri. Bisan ano ka tulisan sang tao, nagapili man sang lugar nga himuan niya sing malain."
	Naghipos si Zenaida. Nagpati sia sa ginhambal ni Mario. Nadumdoman niya ang tuyo sang iya pagkadto sa asyenda. Gani ginhulat niya nga nakuha sa pensar ni Mario ang bag-o lang natabo sa ila kag sinugiran sia.
	"Ako na lang ang nagkadto sa asyenda kay natak-an ako sang hulat sa imo," sugod ni Zenaida.
	"Maaga pa ako naghalin sa asyenda pero nalukpan ang trak nga ginsakyan ko," nagtulokay sila sing mahinangpanon. "Nagsakay na alng ako sa taksi agod maabutan ko ikaw."
	"Sa banta ko kinulbaan gid si Tatay mo kaina kay ginpangita ko ikaw," nagyuhom si Zenaida.
	"Ayhan kinulbaan man si Mama mo kay ginapangita ko man ikaw," nagyhum man si Mario.
	"Ti, nano unta ang inugsugid mo sa akon?" hambal liwat ni Mario.
	Wala anay makasabat si Zenaida. Nagdali sia kaina nga masugiran ang kahagugma apang karon nga ara na si Mario sa iya kilid, daw indi na makatikab ang iya mga bibig.
	"Sige na, sugiran mo na ako," alungay ni Mario.
	Nagpangduhaduha gihapon si Zenaida. Wala na sia nagtulok kay Mario.
	"Hinadlukan gid siguro si Nayda sang natabo sa iya kaina gani nagpukol ang dila niya," ginlahog na lang ni Mario ang kahagugma.
	"Mario, wala ako nahadlok sa ila, pero nahadlok ako nga madula ikaw sa akon," mahinay nga hambal ni Zenaida.
	"Nayda, ano ang buto mo silingon?" tumiskog ang lawas ni Mario 
	"Matuod ang ginhambal ko, Mario," didto sa altar sang katedral natumod ang mga mata ni Zenaida. "Mapait ang aton kapalaran."
	"Nayda, ngaa indi mo tadlungon ang pagsugid sa akon?" kinaptan ni Mario ang pisngi ni Zenaida kag lisuon paatubang sa iya.
"Nahadlok ako, Mario," nagpanibitibi na ang luha sa mga mata ni Zenaida.
"Kon ano man ina, Nayda, handa ako, pero isugid mo lang," pinaisog ni Mario ang kahagugma. "Nahibal-an ko nga mapait ina, apang maayo na lang kon nasayran."
"Mario, indi ka magsungon? Indi ka maghinakit? Indi mo ako pagbayaan?" asud-asod nga pamangkot ni Zenaida. Sa tion nga ato, kinahanglan niya ang sulit nga pasalig ni Mario nga makahatag sa iya sing bag-o nga kaisog kag kusog.
"Bisan ano man ang matabo, Nayda, indi ako magtalikod sa imo," pasalig ni Mario. "Ginasumpa ko,Nayda, bisan ang kamatayon indi makabulag sa aton."
"Mario, bisan nakapangako si Mama sa kay Papa antes sia mapatay nga si Alberto ang akon pagabanahon, ginsumpa kag ginasumpa ko liwat diri sa atubangan sang mahal nga altar sang aton Ginuo nga magapadayon ang aton paghigugmaanay kag pag-updanay tubtob sa isa ka kinabuhi?"
Mapait ang gintuad ni Zenaida apang nawalan ato sing kahapdi. Ang bunayag nga balatyagon ni Zenaida nagpahabol sang talom sang pangako ni Donya Adela sa tagumatayon niya nga bana kag wala ini makasisi sang tagipusuon ni Mario. Apang nagbatyag sia sing diutay nga kahangawa.
"Sa ano naton malikawan ang pangako sang imo Mama?" ang pasapayan nga pamangkot ni Mario. 
"Isalig naton sa mahal nga Makaako, Mario," daw hutik nga sabat ni Zenaida. "Matarong sia nga Hukom."
Lumohod liwat si Zenaida, nanguros kag magtindog  Matapos makaluhod kag makapanguros man si Mario, naglakat sila paggwa sa katedral.
"Nagtugon ako kay Tatay mo nga pahibal-on ako niya kon indi ka makapauli didto tubtob mag-udto," sugid ni Zenaida.
"Kon amo, hingabutan ko si Tatay," binuksan ni Mario ang ganhaan sang awto ni Zenaida kag itakop dayon sang makalingkod na si Zenaida sa sulod. "Makuha lang ako sing taksi."
"Mario, mag-andam ka gid," kinaptan ni Zenaida ang kamot ni Mario kag pisgaon. "Hulaton ko ang pagbalik mo."
"Huo, Nayda, pahibal-on ko ikaw kon sanday sin-o atong tatlo ka tao," hinugot man ni Mario ang kamot ni Zenaida. "Ikaw na lang ang maalam magsugid kay Donya Adela nga nagkitaay na kita."
Tumango si Zenaida nga nagayuhom kagd ayon pinadalagan ang iya awto. Linantaw anay ni Mario ang awto kag sang magliko ini sa aminhan, tumabok sia sa plaza kag magkuha sing taksi malapit sa central market.
MALAPIT sa duha ka takna kag makagwa si Alberto sa kuwarto. Daw inukay ang malaba nga buhok niya. Nagsuksok lang sia sang bata de banyo, kag nagabitbit sing tunga sa botelya nga alak.
Nagayuhomyuhom ang tatlo ka tao nga nagahulat kay Alberto sa salas. Pumalapit si Alberto kag maglingkod sa ila tupad. Madamo naman ang nainom ni Alberto nga alak apang mamag-an ang iya panggiho.
"Hoy, sugiri ninyo ako ngaa lain nga babae ang nadala ninyo," usisa ni Alberto nga ginatulok ang Tsip.
"Lain nga babae ang siling mo Boss?" natingala man kuno si Tsip. "didto namon sia makidnap sa asyenda Ezperanza."
"Kag nagaano sia didto sa asyenda?" pangkot ni Alberto.
"Naga...naga...nagapangita sia kay Mario," balibad ni Tsip. Nabatyagan na niya nga nahibal-an ni Alberto nga ginapalapaw nila sia.
"Nagapangita kay Mario...ha-ha-ha...maayo ina," nagharakhak si Alberto. "Ginhatagan ninyo ako singmaayo nga ideya."
"Ano ang buot mo silingon, Boss?" natingala si Tsip.
"Husto ang siling mo, nagapangita sia kay Mario. Ha...ha..ha...ha..." nag-utoy-utoy kadlaw si Alberto.
Nagkilinadlaw naman lang ang tatlo ka tao bisan nga wala nila mahibal-i kon ano ang ginakadlawan sang ila boss.

"Buweno, ari ang lima ka libo nga balayran ko," kinuot ni Alberto ang siyenon nga papel de bbanko sa bulsa sang iya bata de banyo. "Ibilin lang ang babae diri. Pahibal-on ko kamo ugaling kon ano ang himuon ninyo."
Tumindog si Alberto. Tumindog man ang tatlo ka tao kag maglakat. Bumalik si Alberto sa kuwarto nga nagakadlaw gihapon.
"Tsip, belib gid kami sa imo," dayaw sang isa sang nagasakay na sila pauli sa Bacolod. "Ngaa nahibal-an mo ato nga baabe?"
"Call girl ato sia nga nag-abot kagab-i sa eroplano," sugid ni Tsip nga nagapahambog. "Sa Manila sia maghalin kag akon awto ang iya nasakyan."
"May pagka-artista man sia, ano?" sugpon man sang isa. "Tinuman niya ang tanan nga mandar ni Tsip."
"Syempre kon kuwarta ang nagasugo," kumadlaw si Tsip. "Pati gid si Boss nga si Zenaida man ang iya ngalan."
"Pero kon wala sia maluyagi ni Boss, tapat gid kita," nagpanglintak ang tsuper.
"Bisto ko na nga indi makabalibad si Boss sa amo nga tipo sang babae," pinikpik ni Tsip ang abaga sang tsuper. "Nahibal-an ni Boss nga ginpalapaw naton sia, pero ambot ngaa naham-ot sia sa ginsiling ko nga nagapangita ang babae kay Mario. Ginhatagan ko sia kuno sing maayo nga ideya."
"Maayo nga ideya? Kuwarta naman!" tumokap ang isa sang iya kamot.
"Huo, daw makakuwarta naman kita," tumalangkaw sing matunog ang Tsip.
WALA magpauli dayon si Mario. Pinangita niya si Nestor nga iya abyan sa merkado sa Libertad. Si Nestor isa ka kargador sang mga balaligya nga ginsulod sa merkado kon adlaw kag kon gab-i ginalibot  niya ang mga balaligyaan sang makahulubog nga ilimnon kay madamo sia sing barkada. Gani madamo ang iya nahibal-an natungod sa mga tao nga nagalapas sang kasugoan sang banwa.
"Oy, Mario, nano ang natabo nga ari ka?" tumindog si Nestor kag kumustahon si Mario sang pagsulod sini sa Nena’s Luncheonette. Apat ka tao ang kaupod ni Nestor nga nagailinom sang serbesa kag madamo na ang basiyo nga mga botelya nga nagatumpok sa tunga sang lamesa.
"Ginaawat ko ikaw, Nestor?" nagakahangawa si Mario nga nagatulok sa mga abyan ni Nestor.
"Wala, Mario." Bumalik anay si Nestor sa iya mga kaupdanan. "Madali lang ha, may hambalan lang kami," pulong ni Nestor sa iya mga abyan. Kag hinagad niya si Mario sa isa ka lamisa sa pamusod sang kalan-an.
"Nano, Mario, may problema ka?" pangkot dayon ni Nestor sang makalingkod na sila. Sang pagsampot gid ni Mario nabatyagan na niya nga emerhensya ang kadto sang iya abyan.
"Daw amo," nagyuhom sing makadali si Mario kag magpadayon. "Luyag ko mahibal-an kon sanday sin-o ang apat ka tao nga buot kuntani makidnap kay Zenaida kaina sang aga." Kag sinugiran ni Mario si Nestor sang tanan nga natabo.
"Ano ang itsura sang ila lider?" pangusisa ni Nestor sang makatapos panugiron si Mario.
"Wala gid nakon mamulalongi sing maayo kay sa sulod sila sang nagadalagan nga awto kag indi man ako piho kon sin-o sa ila apat ang lider," sabat ni Mario.
"Pero ayhan may natandaan ka nga hitsura sang apat," paid-id ni Nestor.
"A, huo, ang isa nga nagalingkod sa likod sang tsuper," nagdulog anay si Mario agod mapat-od sa iya panan-awan ang dagway nga iya napanulukan. Kag sang ulihi, sa mahinay nga panghambal, nagpanaysayon si Mario: "Mailum-ilom sia, daw butihon kag pirot diutay ang mga mata, kurapa ang ilong, madamul ang mga bibig kag daw duha na ka simana nga wala makapamarbas. Indi ko mahibal-an kon ano ang iya buhok kay nagagora sia sang daw panit."
Wala na magpanumdom sing malawig si Nestor kay nahibal-an niya dayon kon sin-o ato nga tao. Kumadlaw sia.
"Si Tsip ang nakita mo," hambal ni Nestor. "Si Damian Atrevido ang tunay niya nga naglan apang Tsip ang pagtawag sa iya sugod sang maglider sia sang isa ka grupo sang mga esmagler. Silaynon ina sia nga nagdugay sa Manila kag ang bati ko, isa ka manggaranon nga asendero ang nagdala sa iya diri agod magpangulo sa esmagling. Mabangis ina sia nga tao nga wala hilak-hilak magpatay sang iya isigkatao."
Nagtangutango si Mario nga nasanagan sa ginsugid sang iya abyan.
"Kon amo, sia ang lider nga binayaran sa pagkidnap kay Zenaida," hambal ni Mario. Tumindog sia kag pikpikon ang abaga ni Nestor. "Salamat gid, Nestor. Daku ang nabulig mo sa akon."
"Hinugay na, Mario," tumindog man si Nestor. "Wala pa nakon mabayari ang utang namon nga kabalaslan sa inyo."
"Ti, Nestor, indi ako magdugay kay mapauli pa ako sa asyenda," kinaptan ni Mario ang kamot sang iya abyan kag hugton."Mabaklan ko kamo sing isa ka rawon?"
"Mario, indi na," kumadlaw si Nestor. "Maayo ang pangarga ko kaina. Masustener ko ini tubtob magab-i."
"Sa pila ugaling ka adlaw, mainom naman kita," sumenyas si Mario sa mga kaupdanan ni Nestor kag maggwa.
Samtang nagahulat sia sang trak nga mapa-Murcia, nanumbalik sa iya panumduman ang ginhambal ni Nestor kaina nga kabalaslan. Wala sia maghunahona nga ang diutay nga nabulig ni Tatay niya sa paghatag sing obra kay Tyo Siloy nga amay ni Nestor kag ang pagpalubong kay Tya Marcela nga iloy sini pagabilangon ni Nestor nga utang nga kabalaslan. Sa iya kaugalingon nga paghangop, isa lang yadto ka katungdanan nga bulohaton sa isigkatao nga nagakinahanglan sing bulig kagw ala sing ano man nga bili nga nagaangot. Apang bisan hambalan niya si Nestor sina, indi man gihapon ini magpati kay ara sa iya ang maayo nga buot nga nautang nga isa ka kabalaslan nga dapat pagabayaran.
Wala magdugay ang paghulat ni Mario. Napuno dayon sing mga pasahero ang trak nga mapa-Murcia kag naglakat na ini. Kon wala sing madamo nga atraso sa dalan, ginabanta ni Mario nga maabutan pa niya si Tatay niya sa asyenda nga ayhan nagawaog na ang ulo sini nga nagahulat sang iya  pagpauli.
Nagbuko si Mario nga magbalik dayon sa Bacolod. Nahibal-an niya kon sin-o si Tsip. Tuyo niya nga usisaon kon sin-o ang esmagler  nga ginsambit ni Nestor nga amo ang agalon ni Tsip. May pamatyag sia nga ang esmagler nga ini may kaangtanan sa natabo kay Zenaida kaina sang aga.
Nagahanda na si Tyo Lucio nga mapa-Bacolod sang pag-abot ni Mario.
"Abaw, Nonoy, diin ka magsuhot?" pangkot dayon ni Tyo Lucio. "Ari diri si Zenaida aga pa nga nagapangita sa imo. Siling mo didto ka sa ila makadto."
"Nagkitaay na kami, Tay," paumpaw ni Mario. "Naatraso lang ako kay nalukpan ang trak nga sinakyan ko. Nakaluto na si Nanay? Ginagutom gid ako."
"Nagbugnaw na gani ang ginbilin sa imo," pulong ni Tyo Lucio nga nag-uba sang iya bayu. "Temprano pa kami nagpanyaga kay mapa-Bacolod man ako unta kon wala ka mag-abot."
Bisan nga nahaw-asan sang kulba si Tyo Lucio sang makapauli na ang iya anak, may kabalaka sia gihapon nga nagatan-aw kay Mario nga nagasako sa pagkaon kag mabug-at ang nawong. Napaktan niya nga may problema nga ginapensar ang iya anak apang wala sia magpangusisa. Kutob sang diutay pa si Mario, ginhanas na niya nga magpangatubang sing maisog sang kaugalingon niya nga mga gumontang. Gani, bal-an niya nga si Mario may malig-on nga panimuot kag masaligan niya ang kaugalingon nga ihibalo.
SANG pag-abot ni zeanida sa ila balay, nagahulat didto ang ila engkargado sa asyenda Adela sa Victorias. Ginasugilanon sia ni Donya Adela sa salas.
"Maayong aga, senyorita," tumindog ang engkargado sang pagsampot ni Zenaida. Hinalukan ni Zenaida ang iya Mama kag maglingkod sa tupad niya.
"Pungko lang, Tyo Berto," hambal ni Zenaida sa engkargado. "Kumusta ang obra naton sa asyenda?"
"Maayo man pero may diutay nga sablag," sabat ni Tyo Berto. "Nasugiran ko na si Mama mo. "
"Ikaw na ang magsugid kay Senyorita mo, Berto," sugpon dayon ni Donya  Adela. "Sugiri sia sang tanan."
Nakatiskog sing makadali ang lawas ni Zenaida. Wala pa lang madugay nga naluwas sia sa makahalanguyos nga inagihan kag nagpaabot sia nga malain nga hitabo ang isugid naman sang ila engkargador. Nagginhawa sia sing madalom kag tulokon ang nagakahangawa nga engkargador.
Nagpanagitlon anay ang engkargador. Wala sia kaina magkahangawa sa pagsugid kay Donya Adela apang sa kay Senyorita Zenaida, natahap sia nga basi kulbaan ini.
Nahangpan ni Zenaida ang pag-anturo ni Tyo Berto gani nagyuhom sia kag maghambal:
"Ano bala ina, Tyo Berto? Indi ka magkahangawa. Isugid mo na."
"Parti bala sa aton mga tao sa asyenda, Senyorita," sugod ni Tyo Berto sa mahinay nga tingog. "Pila ka gab-I ang panilag ko sa ila. May ginakadtuan sila kag madugay  nga indi sila makapauli. Masunson makita ko sila sa kampo nga nagasunugilanon kag kon palapitan ko mahipos man sila dayon. Lain na ang ila mga panggiho. Nagapalasug-o na kon suguon nakon. Kag kaina sang aga, si Tasio nga kabo naton naglakat. Gindala niya ang lima naton ka tao. Wala sila maglisensya sa akon kag sang pamangkuton ko ang asawa ni Tasio kon diin sia magkadto, indi man ini makasugid. Nangakig pa gani kay ngaa kuno ginahingabot ko ang bana niya."
"Madugay na ang pag-obra sini ni Tasio sa aton?" sal-ot ni Zenaida.
"Karon lang nga kotsetsa, Senyorita," sabat sang engkargado. "Ang amay niya kabo man anay sa asyenda kag sang mapatay ini, si Tasio nagtiyog sa Manila. Sang pagsugod sang galing karon nga tuig, nagpresentar sia nga maobra sa kampo. Tungod nga nahibal-an ko nga masaligan sia, ginhimo ko sia nga kabo."
"Ti, ano karon ang luyag mo nga himuon?" pasikto ni Zenaida.
"Kon mahimo, Senyorita, makapasyar ka tani sa asyenda kag mahambal ang mga tao," pangabay ni Tyo Berto. "Ambot lang pero sa banta ko may nagasudyot sang aton mga tao. Sa katambi naton nga asyenda, may nagsugid sa akon nga mawelga ang mga obrero sa madason nga simana."
"Mawelga?" nakibot si Zenaida. "Ngaa katapo na sila sang unyon?"
"Amo siguro. Nagasuspetsa ako nga may kaangtanan ining ginabuko nga welga sa pagpalasug-o  sang aton mga obrero."
Tumindog si Zenaida kag magpainuino. Ang panugiron ni Tyo Berto nagatublag sa iya.
"Tyo Berto, manyaga ka na lang diri kag magpauli dayon," hambal ni Zenaida. "Makadto ako didto buas sa aga agod mausisa ina nga butang kag mahambal ang mga tao."
"Berto, dayon lang sa komidor kay manyaga kita," hinagad ni Donya Adela ang engkargado
"Mailis lang ako, Mama. Una lang kamo." Dalidali nga nagkadto se Zenaida sa iya kuwarto. Wala madugay, naggwa sia kag magbuylog sa kay Mama niya sa pagpanyaga.
"Ngaa ikaw gid ang makadto sa asyenda," tambag ni Donya Adela sang makatapos sila panyaga kag nakalakat na si Tyo Berto. "Mahimo man lang nga mausisa ni Berto ang ginahimo sang aton mga obrero kag masugid sa imo."
"Huo, Mama, pero lain gid kon makita nakon ang matuod nga kahimtangan didto kag makasugilanon ako sa mga tao naton," pangatarungan ni Zenaida. "May pamatyag ako nga may daku pa gid nga palaligban ang sa idalom sining ginabuko karon sang mga obrero."
"Daw ginahadlukan na ako sining masunson mo nga pagtaristaris, Zenaida," naglungolungo si Donya Adela nga nagtulok sa anak sing masinulub-on. "Nagapensar  ako nga magbayad na lang sing isa ka masaligan nga administrador sang aton mga asyenda agod makapaliwaliwa ka na. Madali ka magtigulang kon magpadayon ining pag-asikaso mo sang mga gamo sa asyenda."
"Aba, si Mama, nagapalibog naman sang ulo niya," kumadlaw si Zenaida nga naghalok sa agtang sang iya Mama. "Abi nimo ginabudlayan kag ginatak-an ako sini nga obra? Wala gid. Ayhan madali pa ako magtigulang kon wala sing ginaasikaso."
"Pero wala ka ginahadluki, Zenaida?" may kabalaka gihapon ang iloy. "Nabatian  mo na kay Tyo mo Berto nga nagakulumod ang mga obrero. Basi anhon ka nila kon makita ka."
"Sa pensar mo lang ina, Mama," nagkadlaw liwat si Zenaida. "Ang dapat kahadlukan naton kon indi matapna sa maaga pa ining pagkulomoron sang mga obrero. Labi na kon may nagadabok sinang diutay nga baga sa ila nagasunggod nga balatyagon."
"Ti, kon tuyo mo gid man nga magkadto didto sa asyenda buas, dalhon mo ang aton guwardiya agod may matabang sa imo," binutang anay ni Donya Adela sa iya baba ang pildoras nga ginhatag sang iya nars kag padalundonan sing tubi. "Ginakulbaan ako kon wala ka sing upod."
"Si Mama man, wala ka sing dapat kahadlukan," pasalig ni Zenaida. "Indi man inaway ang kadtuan ko, a. Mas 

malain pa kon makita sang aton mga obrero nga may nagaupod sa akon nga may pusil. Mahulong ang hunahona nila nga paagyon naton sila sa pwersa. Pero kon ako lang nga babae ang nagahambal sa ila ayhan mapati sila."
"May rason ka, Zenaida," nagtangutango si Donya Adela nga nagayuhom. "Pero luyag ko gihapon nga may upod ka."
"Ti dalhon ko na lang ang tsuper nga magdala sang akon awto kag ang akon maid," pasugot ni Zenaida nga nagyuhom man.
Naglakat ang mag-iloy nga nagauyatay padulong sa ila kuwarto. Nagmag-an ang pamatyag sang donya sa tapos  makapasugot si Zenaida nga magadala sang kaupod niya pakadto sa asyenda. Apang wala madula sa iya ang kahangawa. Nakasaksi siya sang pagwelga sang mga obrero sa asyenda sang sila pa sang iya nga bana nagapuyo didto. Ginakugmat sia sa pagpanumdom nga ang pareho sadto nga hitabo matabo man sa ila asyenda.
MAKATAPOS sila panghimos  sang madason nga aga, nagpadulong si Zenaida sa asyenda sa Victorias.
"Mama, kon mag-abot si Mario palihog lang siling nga hulaton na lang niya ako diri," hambal ni Zenaida antes sia maglakat.
"Huo, maghalong ka anak." Hinalukan ni Donya Adela si Zenaida kag gindul-ong paggwa sa iya awto.
SINUGATA si Zenaida sang asawa sang engkargado sang pagdulog sang awto sa ugsaran sang balay ni Tyo Berto. Nagakugos ang asawa sang nagasuso pa nga bata kag may nagasunod pa sa iya nga apat ka nagatulopuntopong nga kabataan nga ang daku sa ila nagapanuigon pa lang sing mga lima ka tuig.
"Diin si Tyo Berto?" hinapuhap ni Zenaida ang mapino nga buhok sang lapsag nga ginakugos sang asawa sang engkargado.
"Ambot, Senyorita, wala sia diri," sabat sang asawa nga nagapahid sang likod sang iya kamot sang mga luha nga nagailig sa iya mga nawong.
"Ngaa wala sia makapauli kahapon?" natingala si Zenaida. "Abi bamos sa ibabaw, kainit diri."
Sumaka sila sa balay sang engkargado. Nagsulunod man ang mga kabataan. Naghibi ang isa ka babae nga madason sa kamanghuran. Ginsaway sia sang lalaki nga kamagulangan nga maghipos. Apang nagdugang pa gani ang gaab sang iya manghod.
"Ano ang ginahibi niya sini?" pinalapitan ni Zenaida ang bata kag uyatan ang sag-ang. Bulingon ang guya sang bata, gisi kag mahigku ang bayu, kag puno sing katol ang mga kamot kag batiis. Gintig-isaisa tan-aw ni Zenaida ang tatlo ka magulang niya kag sila tanan mga katulon man.
"Nakapamahaw na kamo?" pinamangkot ni Zenaida ang kamagulangan.
Naglungo ang kamagulangan kag magtulok sa iya iloy nga daw hinadlukan sa iya ginsabat.
"Abaw, amo na ining oras wala pa ini sila makapamahaw?" binalikid ni Zenaida ang iloy nga nagpalapit man sa iya nagahibi nga anak kag guyuron pahigad.
"May bahaw man dira pero indi magkalaon ining mga galatdan kon wala sing sud-an," sabat sang asawa. Sininyasan niya ang iya kamagulangan nga dalhon ang mga manghod sini sa digamuhan. Dayon man tipon sang kamagulangan sang iya mga manghod kag naglalakat sila sa kusina.
"Man Senyorita, adlaw na nagatakas diri ang lab-as," apdayon sang asawa. "Kon kaisa lub-ok na gani ang isda nga nagaabot diri. Maayo kon makatugbong si Berto sa banwa kay makatilaw kami sing maayo nga sud-an."
"Ngaa wala ka makahibalo kon diin magkadto ang bana mo?" usisa ni Zenaida. Ginapanglingling niya ang mga higad sang balay. Naglungo sia sa nakita niya nga kahigko kag kagarot sang bilog nga sulod sang balay, ang mga busloton nag salog kag dingding nga tapi, kag ang manubo nga atop nga sin nga nagahingalayo na sa kainit sang adlaw.
"Nagpauli sia kahapon halin sa Bacolod pero kagab-i, makatapos kami panyapon, nagpanaog sia nga makadto sa balay sang kabo," dinulogan sang asawa ang iya panugiron. Nagtulo naman ang iya mga luha. Hinulat ni Zenaida nga mag-untat ang iya paghibubun-ot kag hambalon.
"Ano ang natabo sa iya?" nagadali si Zenaida nga mahibal-an ang dinangatan ni Tyo Berto. Ginapamatyag niya nga may malain nga natabo sa ila engkargado.
"Ginlantaw ko sia nga nagalakay kag wala sia  makadangat sa balay sang kabo," padayon nga panugiron sang asawa nga nagahibubun-ot gihapon. "May tatlo ka tao nga nagsugat sa iya kag naghambalanay sila sing makadali. Nag-upod si Berto sa ila. Nagsakay sila sa dyip nga nagahulat sa unhan. Kag asta karon wala makabalik si Berto."
Nagsako ang hibubun-ot sang asawa ni Tyo Berto. Pinalapitan sia ni Zenaida kag uyatan sa duha ka abaga. Natandog ang balatyagon ni Zenaida sa iya kahimtangan. Bilog nga gab-i naghulat sia nga mapauli ang iya bana. Ayhan wala sia makatulog . Wala sia makapamahaw. Ginagutom ang iya kabataan. Ginadahumdahom lang niya kon ano ang dinangatan sang kailo niya nga bana.
"Ano ang ila ginhambal?" nagbalik si Zenaida sa iya ginlingkuran sa tupad sang bintana. Naglaaw sia kag lantawon ang mga kabalayan sang mga mamumugon nga nagailidas sa unhan. Pulos na daan kag iban guba na ang mga hagdanan kag bintana. Mahawan ang latagon sa atubangan. Ang mga lalaki nag-ulobra na sa talamnan-tubo kag ang mga asawa kag kabataan  ang nagkalabilin sa mga kabalayan. Wala sing nakita si Zenaida nga mga ulotanon nga natanom sa likod sang kabalayan kundi pila ka puno nga saging kag kamuting-kahoy.
"Malayo sila sa akon. Wala ko mabatii kon ano ang ila ginhambal."

Title:Pagpamalandong
Text 48
Pagpadayon...
Nagpahanda pa ang mag ulutod sang ginbunyagan si Graciana. Wala man nagpangalang alang ang mag ululutod sa pagbuylog sa kalisud ni Pining sang tumaliwan ang bana sini matapos mahulog sa ginasakyan nga karabaw. Anum ka tuig pa lang sadto si Graciana. Luyag pa gani kuntani sang mga laun nga didto ihaya sa mansyon kag pagabelasyunan ang minatay, apang nag pamalibad si Pining, sanglit, mangin mabudlay para sa suod nga mga abyan sini nga mag du-aw kag mag buylog sa kalisud kun didto sa dakbanwa dal-un. Mayad na nga sa bukid na lang para libre nga maka sinarayo ang mga kaupod nila tulad sang pag bordon kag pag luwa kada gab-i.  Sang matapos mahikot ang lubong, gin hinyo sang mag utod nga mag balik na lang si Pining sa mansyon sang mga ini sa kalye Magallanes, sa dakbanwa sang Roxas, kag nag pasugot man ang balo. Gin pa eskwela man nila si Graciana. Nagpamalibad si Pining sang magdangat na sa kolehiyo ang iya anak, apang wala siya may nahimo sang gin pa butho ini sa Colegio de la Purisima Concepcion sang kurso nga Secretarial. Sang makatapos, nag hingyo ini sa iloy nga mangita sang trabaho sa Iloilo kag iya man ini ginsugtan. Nabatun man ini kag nakasulod bilang dispatsadora sa Gaisano City sa La Paz. 
	Mabuot ang mag ululutod, may pag kaistrikta lang ugaling ang mga ini, sanglit kay dugo katchila, kag pulos mga laon ang mga ini.  Tuman ka relihiyosa sang mga ini kag masyado kag metikuloso sa tanan nga bagay, ihiliabi na gid sa pagpili sang lalake nga tag pangaluyag.  Bangod siguro sa kabagsik sang mga ini, wala sing soltero nga nag pangisug nga mag pamasyar o mag pakilala man lang sa mga ini, apisar nga mga matahum kag sopistikada man ang mga ini.  Dugangan pa gid, sang naga kabuhi pa ang ila mama, nga masyado mag estima.  Ang rason sini nga dapat masiguro nga hatagan sang maayo nga pangabuhi sang sin-o man nga lalake ang mag-buot mangasawa sa iya mga puya.  Dapat na angay sa ila estado sa sosyedad kag buena de familia man ang lalake.  
      "Ay abaw, man kay kun wala lang ako pag pahuga ni Papa ninyo Narsing, nga kun indi ako magpasugot mag pakasal sa iya, maga pari na lang siya, wala gid siguro maka porma si Papa nyo," kung si anhing Nyora Magding pa ang pahambalon.  Nautod ang pag paminagbinag ni Pining sang nag tunog ang selpon niya sa iya bulsa. Indi kuntani maluyag si Pining mag gamit sini apang nag insister si Graciana, kag siya mismo ang nagbakal sini sa iloy sang isa ka paskwa sadto nga daku ang nabatun sini nga bonus. Kung si Pining lang man, anhun man niya ini kay indi man gani sya makabalo mag gamit sini. Ang nahibaluan lang niya kun pano mag basa sang mensahe kag magtawag. Gin basa nya ang mensahe.
   	"Nay. Ma uli k d s Rxs mg smna snta ha. Ng lsnxa nko skn boss. Dw kpy gd ko dbi eh. C u nay, tekker. Mwah!"
	Nangduha duha ang balo. Sa kada pag pauli sang iya subang, ginakibang sya. Magapuli lang ini kun may problema. Ginahingyo na gani niya sadto nga bumalik na lang si Graciana sa Roxas o kun magpa saylo na lang man sa Gaisano City sa Arnaldo Boulevard sa Roxas, apang nag pamalabag ang puya. Mas gusto sini magpangabuhi nga nagaisahanon. Isa pa, siling sini, ang Roxas, uma. Boring! Manami sa Iloilo kay syudad gid.  Isa pa, kun aara kuno ini sa mansyon, basi mag laun man siya kung puro mga laun ang ka atubang sini.
      Ginbalik na ni Pining ang selpon sa iya bulsa sang nabatian nya nga may pagkalagual kag paginansal sa uluunhan. Iya nabatian ang pag lagting sang linganilya kag ang mga pakaruskos .  Nabati-an niya ang mga sibod-sibod nga pag palangadyi-on sa mga naga pakara nga mga tawo padulong sa ila estasyon.  Gilayon man ang pag siga sang mga iwag sa palibot sang sansalon nga kudal sang mga Consuelo.  Dali-dali nga nag tindog si Pining agud tungawun kuntani ang mga laon, apang sa iya paglingi, nakita niya ang pag pakara man sang mga ini.
      "Maayong gab-I nyora, tya'y, nene, mad-ayad kay ari na kamu naga pakara na ang Via Crucis, " pagtamyaw sini sa tatlo.
      "Maayong gab-I man Pining,"sabat ni nyora Itang. 
      "Pag-upod na lang diri sa pangamuyo Pining," siling ni Tya Pepay.
      "Ah, te, huo, tya'y maupod na lang ako," matinahuron nga sabat sang balo.
      Pagsapul sang Via Crucis, dayun luhod sang tanan sa atubang sang kuwadro nga estampa. "Ikanapulo ka estasyon, si Hesus gin hubaan sang iya panapton...Nagasimba kag nagadayaw kami sa imo, O Hesus kay bangod sang imo krus, gin tubos Mo ang kalibutan," ang tagpangadyi.  
      Sa pag paino ino ni Pining iya ginpaminsar kung anano naman bala nga problema ang dalhun sang iya dalaga sa iya pag pauli. 
      Gulpi, nagtindog na ang tanan.
      "Ginoo, nakasala kami kag nagahinulsol kami, maluoy ka sa amun, " tanda sang pagtapos sang palangadyion para sa ina nga estasyon.  
      Dayun naman kanta sang tanan sang, "Diyos namun sang kaluoy, Ikaw ang amun nga Amay...Hesus, maluoy ka sa amun, patawaron Mo kami, ang sala ginadumtan namun...dili na magliwat kami."

<b>II</b>
<b>HUWEBES SANTO</b>
	Masaku ang tanan sa mansyon sang mga Consuelo.  Si Nyora Itang, indi magkandaugaga sa pagkay-o sang mga kagamitan para sa paso.  Naka plastar na ang mga kagamitan sang santa sa altar.  Yara ang isa ka botilya sang pinakamahumot nga lana.  Gin dugos pa ina halin sa mga hasmin, sampaguita, kag rosal gikan sa mga tanum sa bukid sa Sibaguan.  Ang botilya sini antigo kag kaupod sang orihinal nga imahen halin pa sa Barcelona, Espanya.  Ang panuelo sang santa nga nahuman sa pinakamad-ayad kag mapino nga enhake de espanyola ukon "Spanish Lace" nakahanda na man.  Wa'ay pagkakapoy nga ginpahiran ni Nyora Itang ang imahen sang Santa Magdalena agud makuha ang ayhan gap-ud nga nag kap-ol sa isa ka tuig nga pag tago sa sulod sang estante sini.  May kumapin-kumulang lima ka siglo na ang imahen.  Himu ini sa bato nga marfil nga nagahatag sang duag nga daw sa buhi sa imahen sang santa.  Ang alahas sini pulos bulawan, brilyantitos, kag mga malahalon nga mga bato katulad sang rubi, Esmeralda, garnet, amethyst, kag iban pa.  Gina bayluhan na lanmang ang mga ini sang sinubong kag mga kristal nga Swarovski kun iprusisyon na.  Mainit dabi sa mga mata ang mga antigo nga mga alahas kag may ikapila naman ka beses nga dyutayan lang magkala tungli o mabitas ang dalunggan sang santa sang tilawan nga agawan sang mga naga dugok nga mga tawo.  Nadudla na si Nyora, gani dira na lang sa balay gina pasul-ob ang orihinal nga alahas.  Pati man ang antigo nga botelya sang agua gina ilisan man sang bubog nga indi masyado malahalun.  Masaku man sa pag repaso sang tahi si Tya Pepay sang mga burluloy sa panapton sang santa.  Duha pa lang sa apat ka terno nga bayo kag kapa de belo ang natapos niya.  Ang Puti kag Pilak nga terno para karun sa gab-I nga prusisyon, kag ang Lila kag abu-abuhon para bwas sa Biernes Santo nga prusisyon.  Talapuson pa sa pag repaso ang Itum kag Berde nga para sa gab-I nga pag pangita ukon Soledad, kag ang Rosas kag Bulawan para sa Domingo de Paskua, ukong pag kabanhaw nga pag tabu.  Para sa apat ka prusisyon nga gina updan sang santa ang mga ini.  Magarbo kag malahalun ang mga tela sang nasambit nga mga bayo.  Hingagaw nga ginatapos ni Tya Pepay ang nabilin nga duha ka terno.  Samtang si Nene Kanunay naman ang natoka sa pag asikaso kag prokurar sang pagkaun sang manugbulig kag ang pagpuni sang mga bulak sa karo.  Kaupod niya si Pining sa mga ulubrahon nga mga ini.  Sa indi madugay maga abot na ang mga tinawo sa bukid agud mag bulig sa pag tulod sang karo.  Si Tya Lumen kagaina pa nag abot nga dala ang mga dalagku nga kawa lutuan.  Si Nanay Basyon dala na ang mga upas sang saging nga tuluslukan sang ipamuni sa karo kag mga matahun nga mga orkidyas ilahas, mga bulak talunon, kag mga katleya halin sa Sibaguan.  Si Tya Encar nga lider sang mga katigulangan nga katapu sang Legion of Mary nga amo ang maga pangadyi sa pulaw ara naman.  Si Manang Bebang nga kusinera sa Ivisan kag ang mga kaupod ni Caloy nga mga panday nga maga sikyar sang mga bagay elektrikal kag sa makina sang karo handa naman, kaupod sang mga manugtulod sang karo.  Nagapanilhig si Pining. Kagaina pa niya ginapinukaw ang anak, apang nagahinilata lang si Graciana sa katre.
	"Day, bugtaw na da. Madamu kita ulubrahun yanda!"
	"Ambot ah! Natuyo pa ko ya! Katalamad mag bangon. Mina gani nga nagpuli ko di para makapahuway, tapos magtinarabaho man ko di gali yah!" Pinabay-an na lang sang balo ang anak.   
	"Pining, dali danay di," tawag ni Nyora Itang.
	"Nyora, ano adto?"	"Madali ka, tawga didto si Nene mo Kanunay, sa kasaku-on ta hinali malipong na lang kita sini. Mapahuway huway danay kita didto sa lanai. Tawaga na lang si Graciana. Mayad nga makasugilanon kita miski sang makadali lang. Ang gamita nga kubyertos adtong  mga nakapain. Manami man nga makaisa magamit natun adto."
	Nag saka man gilayon ang gin abat nga laon kag nag pamuyungko man didto sa lanai, kaupod ang duha pa ka utod.  Samtang mahinalungon nga pinagwa ni Pining ang mga tasa kag kubyertos nga kahibalo na siya, napain para sa mga espesyal nga bisita, didto sa may tukador nga narra.  Malahalon nga porselana nga naga inggat sa kaputi-on ang mga ini; platito, asukaran, gatasan, tasa, kag amo man ang mga kubyertos nga pilak.  Dala ang mga ini kag sang ka pitsil sang kape barako nga padayun nga ginasanlag kag ginapabukalan sa kusina.
	"Graciana! Dali danay day, luyag magsugilanon sang mga nyora sa lanai. Mapulupahuway danay sa pag inubra." Nagapang alang alang nga pukaw ni Pining sa anak.
	"Ambot nay ah! Natuyo pa gani ta pero. Ano naman ang storyahan sang mga tigulang haw? Katalaka ah!"
	"Dali na, anak ah, mahuya man kita sa mga laon."
	"Ambot katalaka ah!"
	"Dali na, bangon na anak."
	"Ay ambot ah! Mga tsismosa man ni nga mga laun, ako naman ang nakita! Wala na sila da maubra sa mga kaugalingon nila haw? Lukiton na lang bala nila ang ila mga mala nga gits!"
	"Gracaiana! Ang bibig mo!"
	"Huo na nay ah! Makadto na gani ko to sa lanai!"
	Padabog nga nag ayos kag kumadto na sa lanai ang dalaga.
	"Graciana Hija, kumusta ang pangabuhi sa Iloilo?" Pagpangusisa ni Nyora Itang kay Graciana. "Madayad man nyora ah. Grace na lang ang itawag sakun" Matinalak-on nga sabat sang dalaga.
	"Kag ang imo nobyo, sa diin na nga man wala na lang nimo gin upod di?" Padayon nga pang usisa ni Tya Pepay nga madaygan ang daw sa pag dali agud maka balik na sa ginatahi nga mga panaptun.
	"Ah, masako sya tiyay. Nanu dabi kag med rep sya, ti miski bakasyon man lang kung semana santa, indi nya mahimo kay kinahanglan malagas ang quota nila." pag paathag sang dalaga.
	"Ti? San-o na ta sini makahigop sabaw?" dugang pamangkot ni Nene Kanunay
	"Aysus, Ne, wala pa ina sa amun plano. Nagasupot pa gani kami. Maayo nga mag enjoy kami danay sa pagkanobyohanay namon ni Dember." Sabat sang dalaga.
	"Mayad, kung amo, mabudlay na nga magpadasu-daso kag maghinulsol sa ulihi mayad nga pagahandaan gid ang inyo buas damlag bilang mag asawa." pagsugot ni Nene sa gin mitlang ni Grace.  
	Madali nga ginhuwadan ni Pining sang mainit nga kape ang mga tasa sang tagsa ka isa. 
	Masakit man sa iya balatyagun nga kalayo na gid sang batasan sang anak, wala na lang niya gin pa halata. Isa pa, may buot na ini kag may kaugalingon na nga pag paino-ino. Makadesisyon na ini sang iya kinaugalingon. Nasub-an lang si Pining nga malayo sa pag padako nya ang batasan sang anak. Wala na gani ini nagabulig sa ulubrahon. Iba na gid man ang pagsinarayo sang mga kabataan subong, labi na gid nga nahaluan na siguro si Graciana sang syudadnon nga pag ginawi. 








8







Title:Lubid (3)
Lubid...
Nagpuronpuron ini kag mag-untay kag magkuro lawan agod hampakon ang basi maigo nga indi makita nga kasumpong. 
	Natumba ang siklat kag nag-untay ang man-og nga daw nagabalod ang lawas samtang ginahulat ni Placida ang pagkabugto sang iya ginhawa.
	Nagkadlaw sing diutay si Placida agod ibutyag ang iya kadaogan. Gin-ganoy niya ang man-og nga daw layon sang kawayan kalaba. Mabugnaw kag madanlogdanlog nga uyatan ang lawas sang man-og apang wala sia mahadlok, wala sia marigkan.
	Nag-iniyagak liwat ang mga manok sang isang-at ni Placida ang patay nga man-og sa hagdan, kaiping ni Idion nga karon nagsako nag id ang paghuragok.
	Ginhalogan ni Placida ang pagbaruron sang kalat sa ligo ni Idion kag nagdali-dali sia saka sa balay. Nag-ilis sia kag manghinos sang iya pagkabutang. Sa duha niya ka tuig nga pagpuyo sa balay ni Idion, wala gid man madugangi ang iya mga kagamitan. Masulod man gihapon ini tanan sa diutay nga bag nga dala niya halin sa San Carlos - agod mag-upod kay Boy Vic, kay Librodo, kay Edward. Kag kay Idion.
	Kag binayaan niya si Idion nga hubog kag magahuragok sa hagdan sang iya blay kaupod ang patay nga man-og, ang iya liog ginalikosan sang bag-o niya malubid nga kalat...
	Nagdalagan si Placida padulhog sa baklayan agod magbantay sang pagasakyan nga pedikab sa ubos sang bukid. Manaog sia sa Valencia kag didto magsakay naman sia sad yip pakadto sa Dumaguete.
	Mapauli sia sa San Carlos. Wala na sia mahadlok atubangon ang iya mga ginikanan.
	Sang madali na lang mapanas ang kasanag gikan sa dabok nagduholay ang tribo sang mga bangkay sa pagplastar sa malapad nga awing nga ila lulobngan.
<b><i>Sugod sang Makita ko ikaw</i></b>
<b><i>Ni Aniceto D. Fortaleza</i></b>

(IKA-12 NGA GUA)
	Labi nga kinulbaan si Rebecca sang padayon ang pagpalapit ni Rolie nga nagangisi.
	"Kag napat-od ko man nga wala diri si Tya Pistang kag nagaisahanon ka lamang, Rebecca. Ang mabuot nga salaligan ni Abelardo nasugata ko kaina," hambal ni Rolie.
	"Ano ang kinahanglan mo, Rolie?" sang ulihi napamangkot sang dalaga. Luyag niya nga matapos na ang hinambalan nga ato.
	"Ikaw"
	Wala makatingog ang dalaga. 
	"sang una ko ikaw nga Makita diri sang mag-abot ako, nahibaluan mo bala nga natingala ako kon sin-o ka? Lag nakibot ako sang sugiran mo ako nga utod ka ni Myrna. Kag nadumdoman ko, kis-a nahinambitan ka sa akon ni Myrna, ikaw ang iya utod nga ginpakari niya diri. Kag umabot man, hamak mo?" Kumadlaw liwat si Rolie. Daw naham-ot sa kaugalingon.
	Humolag si Rolie pasulod. Naggihit sang siya. Pumongko. Nagaatubang kay Rebecca.
	"Hupo. Nabatian mo ang siling ko? Si Abelardo ang una nga lalaki nga inupdan ni Myrna. Si Abelardo ang nagdala sa iya diri sa Tabugon. Kag ginpakilala sa akon nga babae nga pakaslan niya!"
	Nakatanga si Rebecca sa tuman nga kakibot. Indi makapati.
	"Matahom si Myrna. Kasubong mo, Rebecca." Humampang naman sa bibig ni Rolie ang yuhom nga ginakangil-aran niya sing likom.
	"Kag nagsalimuang sa katahom ni Myrna si Abelardo. Naghigugma sa una nga kahigayunan ang hangag. Pinat-od nga pakasalan ang utod mo. Apang wala lang madayon ang amo nga kasal sa hinali nga kamatayon ni Sylvia."
	Nakaisol si Rebecca. Indi gihapon makapati.
	"Matuod bala ang ginapanghambal ni Rolie?" Natusngaw ni Rebecca.
	"Apang, nahibaluan mo bala kon ano ang natabo pagkatapos? Sang mapatay si Sylvia kag mamarasmasan sangutod mo nga mabilin sia nga manugtatap sang mga hinablos ni Abelardo, sinaylo niya ang iya pagtamod sa akon. Nga wala ko man pagbalibari. Naglaom siguro sia nga sanglit isa man ako ka Problador, kasubong kadamol ang bulsa ko pareho kay Abelardo. Kag ang kamatayon ni Sylvia ang kabangdanan kon ngaa daw nagsala si Myrna sa pagsulat sa imo. Ikaw ang ginabuko niya nga patatapon sang mga ilo ni Sylvia! Kag sang hagaron ko sia nga mag-upod na lamang kami kag maghalin diri sa Tabugon, nag-upod ang utod mo sa akon, Rebecca."
	"Indi matuod ina, Rolie!" napautwas sang dalaga. "Indi pagbuhaton ni Myrna ang subong sina!"
	"Kataas sang pagkilala mo kay Myrna, pero nagsayop ka. Kag kon nagapangduhadoha ka sang mga hinambal ko, ngaa indi mo pamangkuton si Abelardo?"
	Naukyan ang dalaga. Indi gihaponmakapati. Hingalagan, "Kag ngaa buhaton mo sa imo pakaisa ang subong nga katraidoran kon matuod ang siniling mo?"
	"Katraidoran? Indi! Masanag pa sa adlaw ang pag-agaw ko sa iya kay Myrna. Kag wala sia sing nahimo. Nahibal-an mo kon ngaa ginbuhat ko yadto sa iya? Tungod luyag ko nga gub-on ang pagkatawo ni Abelardo. Luyag ko nga wasakon ang bugal nga madugay na nag-ulipon sa akon. I hate him!"
	Nahayanghag ang dalaga sa paghimutad sa kahambal. Daw wala na ini sa kaugalingon.
	"I hate him! Nabatian mo? Ginakangil-aran ko sia tungod sobra ang iya suwerte. Hamak mo, pareho kami nga Poblador, pero ako daw pobre nga nagasalig sa iya. Nagahulat sang iya kaluoy. Nagatuman sang iya mga sugo diri sa rantso!"
	Labi nga kinulbaan ang dalaga. Ang iya kaatubang karon maathag nga wala sa iya kaugalingon. Kag tuman kadaku sang kaakig kay Abelardo. Karon man nahangpan na niya kon ngaa sugod sa pamuno pa lamang kon ngaa akig si Abelardo sa iya. Bangod sa kalian nga ginbuhat diri ni Myrna. Sa pagluib ni Myrna. Sa pag-upod sini sa iban nga lalaki, kay Rolie. Kag utod sia ni Myrna.
	"Diin si Myrna karon?" daw wala sa kaugalingon nga nahambal sang dalaga.
	"Ambot. Pero ang nahibal-an ko nga may bag-o naman nga lalaki nga nagapangabuhi sa iya. Sang matukiban niya nga indi subong katambok sang bulsa ko sangsa kay Abelardo, sang matukiban niya nga ginapatuon lamang ako ni Abelardo, binayaan niya ako sing amo na lamang. Binayaan. Subong sina ka wala sing huya ang utod mo, Rebecca."
	Ara ang kalayo sang kaakig sa tingog ni Rolie. Kag nakabatyag ang dalaga sang kahadlok. Nagtindog ang ulitawo. Nag-isol liwat si Rebecca sang matalupangdan ang igpat nga ato sa mata sang kaatubang.
	"Maghalin ka na, Rolie," natusngaw naman ni Rebecca. "
	"Kag ngaa buhaton ko ina samtang ang tuyo ko sa pagkari, ikaw. Come on, Rebecca, it's getting late. Inusikan mo ang malahalon nga mga tinion."
	"Makahalin ka na, Rolie."	
	"Playing innocent?" May yubit nga lamod ang tingog ni Rolie. "Indi mo pagsilingon sa akon nga wala ka makaagi sa pakaisa ko tungod indi ako magpati. Indi bato si Abelardo... kag sa katahom mo nga ina."
	Nanagutsol si Rolie.
	"Katingala ko nga wala ko maguba ang pagkatawo ni Abelardo sang agawon ko si Myrna. 








9







Title:Likum
Likum...
      GINHIKAP sang iya nga mga kamot ang tagsa ka tinaga sang ngalan sang iya tiyo nga nakaukit sa pantyon-JUAN VILLALUNA ARANETA-matuod nga sa pihak sang mga eulohiya, sa pihak sang ritwal sang paglubong, ang ngalan na lang   sang nagtaliwan   ang magapabilin bangud ang lawas kag tul an magadunot kag mangin abo. Kaupod sining ngalan ang mga handurawan nga iya nabilin sa   mga abyan kag mga himata. Matuod nga waay sang tiayon kag kabataan ang Doktor apang daw sa indi maisip ang mga kilala kag mga abyan sang tigulang. Pat-od niya nga ginakabig man siya sang iya tiyo nga indi lamang isa ka hinablos kundi isa man ka abyan. Nalubong na ang iya tiyo kag nagpalauli na ang halos tanan nga nagtambong. Luwas lamang sa iya. Ugaling nakibot siya sang hinali lamang may nagtandog sa iya nga abaga.  Ginbalikid  niya kag tumampad si Vicente.
--Vicente kamusta?-nag-agbayanay sila sang makadali kag makita sa ila nga mga nawong ang kahidlaw sa isa kag isa nga daw sobra pa sa lima ka tuig nga waay sila nagkitaay.
--a ti Jun, ari ho, madamo problema-siling ni Vicente sa iya.
--nagniwang ka bala-nakita niya ang paghugos sang lawas ni Vicente nga sadto anay matibsol, maskulado kag nagahining-hining pa kon mabalhasan. Sa karon nakit an na  sa nawong ni Vicente ang pagligad sang lima ka tuig -sa iya nagakulurinot na nga pamanit kag manipis nga guya.
--daw amo gid-nagyuhum sa liwat si Vicente kag nangin mamag an ang iya nawong.
--si Jonerol gali diin?-pamangkot niya sa kay Vicente.
--waay gid di' kapalapit-malawig ang tinakna nga nagligad bag o nakasabat si Vicente, Nabatyagan niya nga daw nagasakit ang buot ni Vicente sang nagpamangkot   siya nahanungod sa kay Jonerol.
--sang san o bala ang ulihi n'yo nga pagkitaay?-ginpadayon niya ang pagpamangkot agud indi na maglawig pa ang kabug at sang balatyagon nga nakita niya sa pagbaylo sang dagway sang nawong ni Vicente.
--dugay na Jun, malapit na isa ka tuig-
      Bag o siya makapamangkot liwat, nagsugod na ang pagpangilat kag daguob. Kaina samtang ginahiwat ang ginatawag nga <i>committal</i>, naga amat amat na palanggit-um ang langit . May kinaiya nga <i>mausoleum</i> ang pamilya sang iya tiyo-kabangdanan nga sadtong buhi pa si Doktor, may natigana na nga lugar sa <i>mausoleum</i> para sa ulihi niya nga pagakadtuan. Pagkatapos sang <i>homecoming ceremony</i> kaina sa Cosmopolitan, nagdiretso na sa gilayon ang awto punebre nga ginasunod sang <i>convoy</i> nga mga dyip, awto kag iban pa nga mga salakyan sa Bacolod Memorial Park  sa Alijis sa diin nahamtang ang <i>mausoleum</i> sang mga Villaluna-Araneta. Waay na siya  nagkadto  sa <i>canteen</i> agud magmeryenda. Ginpalapitan na lang  niya ang pantyon sang iya tiyo sa diin sila nagkitaay ni Vicente.
--mapuli na ko 'cent, daw maulan-siling niya sa kay Vicente.
--madagdag gid 'ni ang ulan, Jun-
--hapitan 'ta  lang ka sa Alunan bag o ako magbalik sa Manila-pangabay niya sa kay Vicente bag o sila nagbulagay sang sina nga tinion.
Sa sulod sang dyip nga ginsakyan niya pakadto sa balay sang iya manghud didto sa Mansilingan, daw sa masimhotan pa niya sa gihapon sa tagsa ka paghaklu niya sang hangin ang baho sang ginlamayo nga mga asoos kag ang mga malangsa nga mga sarakangan sang mga balay didto sa Banago.

      ISA KA ADLAW  bag o siya nagbalik sa Manila, ginduaw niya si Vicente sa ila balay didto sa Alunan Baybay. Waay pa nakatapos  pamahaw sang pandesal kag <i>instant noodles</i> si Vicente kag ang iya pamilya sang nagtuhaw siya sa ila ugsaran.
--maayong aga-panamyaw niya sa tagbalay.
--jun, pamahaw 'ta-pangagda sa iya ni Vicente.
--ay amo lang na pamahaw n'yo-nakita niya nga daw   sa kulang pa sa apat ka kabataan ni Vicente kag sa iya ka-<i>live in</i> ang ila ginatulotimo.
--Jun,  upod ko gali-ginpakilala sa iya ni Vicente ang babaye nga sa pagtan aw niya yara man sa pang edaron ni Vicente.
--pungko, Jun-siling sang upod ni Vicente samtang gintan-ay sa iya ang bangko nga nahuman sa kawayan.
--'cent pabakla 'to sila sud an. Dugangi ang ginakaon n'yo-pangabay niya kay Vicente.
--ikaw bala, indi na a-sabat ni Vicednte sa iya.
--sige na, para makapamahaw ko 'di-Nagpamilit siya samtang ginhatag niya ang duha ka gatos  nga papelon nga kwartasa kaupod ni Vicente.
--Ano nga sud an ang gusto mo, Jun?-pamangkot sa iya sang babaye.
--linaga,  kag ikaw na bahala sang iban-sabat niya sa babaye nga dayon naglakat pagguwa gikan sa ugsaran. 
--ti, 'cent, may istorya ka sa akon-
--a huo pero pamahaw ka anay-
      Nahauna ini nga kahigayunan nga nakakadto  siya sa panimalay  ni Vicente kutob sang una nila  nga pagkilalahay sadto sa balay sa Banago sang iya nagtaliwan nga tiyo tubtob sa karon. Sulodlon ang balay ni Vicente kay may gin agihan pa siya nga eskinita kag nadiskubrehan  niya nga sa idalum sang balay ukon sa ugsaran lamang sila nagapuyo kaupod sang iya pamilya. May nagaestar man nga isa ka pamilya sa naibabaw nga bahin sang balay nga nahimo sa kahoy kag kawayan. Masangkad man ang ugsaran kay didto nahamtang ang ginalutuan, ginahugasan sang pinggan ukon ang banggerahan kag sa napunta nga bahin  ang hulot para sa pagpaligo kag paghigko. Nagasag ob lang   sila sang tubig didto sa bomba sa pihak balay. May mga papag kag pulungkuan sa sulod nga ginapahuwayan kag ginatulogan nila. Ang trisikad nga ginbakal para kay Vicente sang iya utod yara nahigot sang salsalon nga rehas malapit sa banggerahan. 
--pasensya ka na Jun sa balay namon ha-
--sus, abi mo sa akon iban nga tawo-sabat niya sa kay Vicente.
--bal an mo nga pegado gid. Balik naman 'ko gani trisikad kay waay na 'ko 'to balikan sa Banago-sabat ni Vicente  sa iya samtang ginasilhigan ni Vicente sang bukog nga silhig ang mga mumho nga nagakaladagdag sa duta  kag gintipon niya ang mga ini sa higad malapit sa pwertahan.

      <i>INDI na maisip ang mga tinuig nga nangin isa ka masaligan nga kabulig si Vicente sa balay sang nagtaliwan niya nga tiyo. Una nga nag obra si Vicente sang soltero siya sa City  Health pagkatapos siya gintanyagan sang trabaho bilang isa ka janitor. Sang nagretire na sa katungdanan niya bilang City Health Officer ang Doktor, ginpadayon ni Vicente ang iya serbisyo sa sulod sang panimalay sang Doktor.</i>
      <i>Sang buhi pa sadto ang Doktor, masami nga naga upod si Vicente sa ila-siya, si Jonerol kag ang Doktor sa mga kaladtuan sang Doktor kasubong sang mga medical conference, kag sa mga videokehan, bisan pa sa mga diskohan didto sa Goldenfields. Ukon masami man sila nagakaon sa ginatulahan kag ginasugbahan sang mga isda sa Pala-Pala.</i> 
      <i>Nangin estudyante sadto anay sang Doktor si Jonerol sa Psychology. Bangud kay pala-istorya kag baba-an nga sahi sang tawo si Jonerol, nangin malapit ini sa iya maestro kag waay nadugayan, nag-ikog-ikog na ang soltero sa Doktor. Ginpakilala sa iya sadto si Jonerol sang iya tiyo sa hamyang sang iya amay sa kapilya sang Rolling Hills sa Mandalagan. Sa amo sadto nga kahigayunan nakilala niya ang lalaki nga masami nga ginakutso-kutso sang iya nga mga katiyaan didto pa sa Villamonte-nga isa naman sa mga lalaki sang iya tiyo-- sang Doktor.</i>

      PAGKATAPOS sang tunga sa oras nga paghinulat nila sa sud an, nagbalik ang kaupod ni Vicente nga may dala nga mga pinutos: linaga, pansit, <i>fried chicken</i> kag dinuguan. Ginsaylo ini niya  tanan sa mga yahong kag pinggan. Gilayon siya nagsukad kan on  para sa bisita.
--madamo ang imo ginbakal nga sud-an-siling niya sa babaye-mas maayo nga mamahaw kamo liwat-
--a sige lang Jun..pamahaw ka lang da'.. kay ang nabilin panyagahon lang namon-sabat sang babaye samtang ginahugasan sini ang ila gin kan an nga mga pinggan kag mga gin imnan nga mga baso kaina sang aga.
      Ginbahulay siya sang ginhigop niya ang sabaw sang linaga nga punta petso sang baka nga ginlakutan sang langka, pidada, batwan kag estewetes. Mataas na ang adlaw sang takna alas nuwebe kaina  kag sa karon nagapakadto na sa udto. Ginhambalan niya si Vicente nga didto na lang sila maistoryahanay sa terasa sang balay sang iya utod nga malapit sa Barangay Hall. Naga amat amat paang ang ugsaran samtang nagalakat ang mga tinakna. Nagpabalo sila sa kaupod ni Vicente nga masaylo sila sa balay sang utod ni Vicente agud mapadayon nila ang ila istoryahanay. Waay niya naubos ang linaga. Kag waay man niya gintandog ang iban pa nga ginbakal nga linuto nga mga sud an bangud kay ginhungod niya nga ibilin ang mga sud an sa panyaga sang mga kabataan kag kaupod ni Vicente sa balay.
      Waay sang tawo ang balay sang utod ni Vicente luwas lamang sa ugangan nga babaye sang iya utod nga sang sadto pa nga buhi ang iya tiyo, masami nga naga asal sa sagwa sang pwertahan sang balay-sa nakilid nga bahin sang dalan. Ang iya gina asal ukon gina <i>barbecue</i> amo ang mga unod sang baboy, atay, isol, tiil, pakpak kag batikolon sang manok. Bisan malayo pa ang angtad nila nga duha ni Vicente sa nahamtangan sang ugangan, sarang sa gihapon mahaklo ang manamit nga aso nga nagikan sa mga gina asal sang tigulang. Kag sang nakita siya sang mal am daw sa indi ini magpati nga nagduaw liwat ang hinablos sang Doktor sa iya balay  pagkatapos ang ulihi nila nga pagkitaay sadtong piyesta ni San Juan mga lima na ka tuig ang nagligad. Kaupod pa niya sadto ang iya tiyo.
      Pagkatapos sang mga panamyaw, nagsaka sila nga duha ni Vicente didto sa terasa sa ibabaw-sa ikaduha nga panalgan sang balay. Waay didto ang utod ni 
Vicente  kag bug os niya nga pamilya. Tagsa ka sabado didto sila tanan  sa ila kiosko sa Burgos. May ilihawan sila didto  kag nagabaligya sila sang mga karne sang baboy, baka kag mga <i>dressed chicken</i>. Masami nga nabilin sa balay ang ugangan  tubtob sa takna sang pagbalik sang pamilya tagsa gab i sang sabado.
      Kaina ginpamangkot sila sang tigulang kon luyag na nila manyaga kay nagahilapit na ang takna alas dose sang udto.
--sige lang, nay, kami lang karon manginsapo-siling ni Vicente sa ugangan sang iya utod.
--a ti sige 'to saka lang kamo kay mabugnaw didto-sabat sang tigulang sa iya.
Mabugnaw gid man ang terasa kay mabatyagan  ang pagdulodapya didto sang hangin nga nagahalin pa sa mga dalagku nga mga kahoy nga akasya didto sa Yulo's Park.
--Jun, basi gutom ka na ha, kay manyaga 'ta-
--waay pa man 'cent. Dugay-dugay lang-
--ti ano gusto mo mabal an, Jun?-waay na nagpang abi-abi pa si Vicente. Diretso na siya  gilayon sa iya pamangkot kay nahibaloan na niya ang tinutuyo sang pagkadto sang hinablos sang Doktor sa iya. Kag dugang pa,  indi naman liwan ukon partikular ang hinablos sang Doktor sa iya. Nangin suod sila nga mag abyan  sadtong buhi pa ang Doktor kag masami siya nagaduaw sadto sa ila nga duha sa Banago.
--ano gid bala ang natabu sang waay na ko 'di?-pamangkot niya sa kay Vicente.
Naghipos sang makadali si Vicente agud makaagom siya sang buwelo kag agud maistoryahan niya sang eksakto  ining bisita niya. Waay labot nga daw nagaamat-amat na seryoso ang nawong niya.
--mga pito ka bulan nga waay ka na di' kag nagsugod na nga nangin malain ang pamatyag ni Doktor-sugid ni Vicente sa iya.
--nga a man?-pamangkot niya nga may pagkatingala.
--ambot man gani, Jun, pero pamatyag  ko daw nag abot na ang tyempo ni Doktor agud magpahuway.-
--kag si Jonerol ya?-
--Kutob sa'tong waay na kapalapit di' si Jonerol, daw naglala pa gid si Doktor. Kag daw sa waay man untat ang pakadto pakari namon sa ospital-sabat ni Vicente sa iya.
      Nadumduman niya ang kahidlaw sadto  sang tiyo niya sa kay Jonerol pagkatapos nga waay nakahapit si Jonerol sa iya balay didto sa Banago malapit isa ka bulan. 








8







Title:Ulan sa Bulan  sang Abril
<b> Ulan sa Bulan  sang Abril </b>
Jonathan Jurilla

	Nagahuragok sadto sa katulogon si Tiyo Iko sang maglinagatok ang ulan sa atop sang iya payag. Abi niya isa lamang ka damgo ang pagtupa sang madamul nga ulan apang sang makakas ang ginhulip nga papel sa isa sa mga buslot sang atop kag magtupa ang daw isa ka tasa nga tubig sa iya nga agtang, didto niya natalupangdan nga wala na nagalahog ang tanan. Gilayon nga nagbangon ang natapungawan nga mangunguma kag nagtamwa sa bintana. Nagkuyampad ini paguwa sang makita niya nga ginabalbal  na sang ulan ang iya talamnan sang sibuyas.
	Paglambot sa talamnan, daw hap-an ni Tiyo Iko ang tanan nga mga sibuyas agud indi lamang maigo sang daw mga bangkiling kadalagko nga mga tupa sang ulan apang bangud nga dakodako gid lang sa silhig nga bukog ang iya lawas, husto lamang ini magparikparik sa talamnan nga daw ginkadenahan nga amo. Nadugangan pa gid ang iya nerbiyos sang iya makita nga nagadanaw na ang talamnan. Ginhimo niya ang tanan nga masarangan agud mapunggan ang pagdanaw sang iya sibuyasan apang daw luyag gid pamatud-an sang kalangitan nga mas gamhanan ini sang sa kay Tiyo Iko. Sang ginkutoy na sang palakpalak ang mangunguma, nagtangla ini sa langit nga may paghangkat  sa iya nawong.
	"Dios ko!" singgit niya. "Ano ka nga klase  nga Dios, man?"
	Hinali lang nga nag-igrab ang isa ka kilat. Ginsundan ini sang isa ka daguob. Nagpisik ang kalawasan ni Tiyo Iko kag nagkubakuba ang iya dughan. Naurungan siya sang makadali. Sang maumpawan, nagdalidali siya panguros kag nagpangayo sang patawad. Sanglit wala na gid siya sang sarang mahimo, nagluhod na lang siya kag naghilibion.
	Nagbaskog pa gid ang tuhod sang ulan.
	Mga isa pa siguro ka oras ang nagligad bag-o naghulaw ang ulan. Sang mag-untat ini, Makita sa mga nagkalainlain nga dahon ang kasulhay nga nabatyagan sang palibot.
	Sang damlag pa, daw halos sunogon sang nagabalingaso nga adlaw ang bug-os nga banwa sang Miagao. Nagakinuriit ang mga tawo nga wala sang aircon ang ila balay kay bisan ang hangin nga ginadapya sang ila electric fan mapaang gihapon. Nagahumok ang mga aspalto nga dalan kag nagalupyak ang mga ini kon paradahan sang mga mabug-at nga trak. Madamu nga mga tanum ang nagkalalayong pati na ang Kirayan Takas sa diin nahamtang ang balay kag talamnan ni Tiyo Iko. Sa sini nga kabangdanan, madamo gid ang nalipay sang magduaw ang ulan. Para sa kadam-an, ini isa ka sabat sa ila mga pangamuyo. Para naman kay Tiyo Iko, ini isa ka mabug-at silot.
	Madugay na nga naghulaw ang ulan apang nagpabilin gihapon si Tiyo Iko sa tunga sang iya mga sibuyas. Malayo ang iya panulok. Makita sa iya palibot ang mga nagaraya nga sibuyas. Daw magagmay ini nga mga suldado nga nagahulat sang mando sa ila Heneral. Ginpulot sang mangunguma ang pila ka mga nagkalagabot nga sibuyas kag ila nakita ang mga magagmay nga bukol sini. Kinahanglan nga padakodakoon anay sila sanglit piho gid nga dako ang iya mapierde kon panggason na niya ang mga ini. Ang ginakabalak-an ugaling ni Tiyo Iko kay basi magtupa liwat ang ulan, piho gid nga magkaladunot ang mga ini.
	"Ano na lang 'ni?" pangutana ni Tiyo Iko sa iya kaugalingon samtang ginadumdom ang sarang matabo sa iya panimalay.
	Indi na niya madumdoman kon san-o siya nakatanum nga iya nakwartahan. Halos tanan nga humay nga iya gintanom ginhalitan sang bagyo. Ginpang-aratay man ang iya mga manok kag ginkagat sang man-og ang iya baboy. Prindado na ang iya karabaw kag pati ang isa ka kudot nga duta nga amo gid lang ang iya nasubli sa iya ginikanan prindado man. Bisan ang iya pinalanggan nga asawa kag mga kabataan gintugtan na niya nga magkapyot sang guna kag magpatial sa init sang adlaw agud makakaon sila sang bisan isa gid lang ka beses sa isa ka adlaw. Ang malain pa kay nagadupla na sang dugo ang iya asawa kag handom kuntani niya nga dal-on ini sa doctor kag ipabulong. Ang kwarta nga magahalin sa iya sibuyasan amo kuntani ang magasabat sang iya handom.
	Nag-uyog ang bibig ni Tiyo Iko sang magdapy liwat ang mabugnaw nga hangin. Imbis nga magtindog kag magpauli sa iya payag, nagpabilin siya nga nagakatinkatin sa tunga sang sibuyasan kag ginhakos na lang ang iya tuhod agod maiban-ibanan ang nabatyagan nga katugnaw. Wala abi didto ang iya asawa kag mga anak sanglit nagkadto sila sa pihak nga bungyod agud maglalaw sa kamatayon ni Lolo Diosing. 
	Si Lolo Diosing amo ang ugangan ni Tiyo Iko. Ini nga mal-am ginkagat sang ido kag ginhilanat. Pagkaligad sang pila ka adlaw, indi na siya magtandog sang tubig. Sang gindala sia sa surhano, naghambal ang ginpakunsultahan nga ang mga tamawo sang talamnan amo ang tagtuga sang iya balatian. Gintuad man sang surhano nga indi na makasarang ang iya gahom sa pagtabog sa mga nagapanghalit nag engkanto. Sa pihak nga bahin, ang doctor nga amo ang pinakaulihi nag ginkunsulta naghambal nga si Lolo Diosing nagaantos sa balatian nga hydrophobia. "Ulihi na ang tanan, siling sang doctor. Sang isa ka aga, nagtaliwan ang nagaantos nga mal-am. Nagtalangison ang halos tanan nga paryente kag tapik ni Lolo Diosing magluwas gid lang kay Tiyo Iko. Wala siya nag-upod sa iya pamilya sanglit wala pa siya mapasaylo sang iya mga bayaw sa sala nga iya ginhimo. Gintaban abi niya sadto ang nagaisahanon nga dalaga ni Lolo Diosing nga amo karon ang iya asawa.
	Nagpabilin nga abu-abuhon ang kalangitan bisan pa nga naghulaw na ang ulan. Daw wala sang gaman ang madamol nga gal-um nga magpalusot sang silak sang adlaw. Natingala gid si Tiyo Iko sa sini nga hitabo. Ang bulan sang Abril magin-ut kag mainit. Kon mag-ulan gid man, malip-ot kag talithi lamang – indi malawig kag mabaskog subong sang bag-o gid lamang magwaswas nga ulan kag sang nagtupa sang nagligad nga adlaw.
	Ginduko ni Tiyo Iko ang iya ulo kag nagkuriit kay daw indi gid niya mabaton ang nagakalatabo sa iya kabuhi.
	"Ginuo, indi lang pagdalahiga ang pamilya ko," hutik ni Tiyo Iko samtang nagaduko ang ulo. Sa iya panghunahuna, amat-amat nga nagsulod ang pagpangbasol sang iya ginakabig nga sumpa.
	Sang pasulabihon ni Tiyo Iko kag sang iya asawa nga si Rosing  ang maghigugmaanay sang sa magbutho sa kolehiyo, naakig ang mga ginikanan sang babayi kag isa ka sumpa ang ginbuy-an ni Lolo Diosing.
	"Magakamang kamo sa duta kag balas ang ipakaon n'yo sa inyo mga kabataan!" nagadaguob nga kaakig sang mal-am.
	Sa pagpati ni Tiyo Iko, ini nga sumpa amo ang ginhalinan sang tanan nga kadimalason. Kon may yara gani nga pagpanghalit sa iya pamilya, iya gilayon ini ginabalik sa sumpa sang iya ugangan. Apang sa pihak sini nga pagpati, nagpabilin nga matinumanon si Tiyo Iko sa iya relihiyoso nga hilikuton. Nagapati gihapon siya nga ang iya pagtuo sa mga ritwales amo ang magaluwas sa iya sa sumpa. Suno sa iya, ang iya mapinadayunon nga pagpangamuyo kay Señor Santo Niño magahatag sang isa  ka maayo nga ani. Nagapangadi anay siya bag-o magkadto sa iya talamnan. Nagadaga man gani siya sang manok kag nagahald sang mga pagkaon sa mga tamawo sang talamnan sanglit nagalaum siya nga hatagan nila siya sang isa ka mayo nga ani.
	Isa ka bagrong sang traysikol ang nagtublag sang iya paminsaron. Nagbalikid siya sa dalan kag iya nakita ang pagalpalon nga traysikol sang iya pakaisa nga si Tonying. Nagapadulong ini nga traysikol sa iya balay. Sa pagdomdom nga may importante nga balita ang iya pakaisa, ginbayaan niya ng iya sibuyasan kag nagpadulong sa iya payag.
	Bangod malayo ang Kirayan Takas sa banwa, si Tonying amo ang iya manugbalita sa mga nagakalatabo sa banwa. Pagkatapos dul-ong sang mga pasahero, naandan na sang iya pakaisa nga maghapit sa iya payag kag magsugilanon nahanungud sa pinakaulihi nga hitabo sa banwa. Sadto nga aga, ginsugiran siya ni Tonying sang pinakamainit nga balita. Nagmala gid ang iya pasensiya.
	"Ngaa nga nagpasugot man ang Dios sa amo sina nga pangayo, haw?" Pamangkot niya nga may kaakig sa iya tingog. "Ako nga nagaputoyputoy diri sang pangabudlay agud mabuhi ko ang akn pamilya, ginapabungolbungolan 'ya lang, sila nga yara na ang tanan, ahaw nagin-utan lang, paulanon gid Niya para mabugnawan sila?"
	"Ti Nong, kay gastusan kino nila sang dako nga kantidad ang pagpakay-o sang simbahan kon patup-on sang Dios ang ulan."
	Wala na nagsabat si Tiyo Iko. Nagdalidali ini pasulod sa payag  kag ginkuha ang wasay. Natingala ang iya pakaisa kon anhon niya ang wasay apang hinali lamang ini nagtiyabaw kag nagpakitluoy sang iya makita nga ginhana nga bis-akon ni Tiyo Iko ang imahen sang Santo Niño. Nagdugang pa gid ang kaakig ni Tiyo Iko sang balabagan siya sang iya pakaisa gani ginahan man niya si Tonying sang wasay. Bangud sini, nagtal-as palayo si Tonying sa balay. Sang nagaisahanon na lang si Tiyo Iko, ginbalikan niya ang imahen agud tumanon ang iya ginabuko. Sang hana na niya bialon ang nagapahimuyong nga santos, nagbungguanay ang iya panulok kag ang panulok sang imahen. Daw hinali lang nga nabuhi ang Balaan nga Bata kag isa ka masanag nga kilat nga may dala nga daguob ang nagkirab sa iya panghunahuna. Nadulaan sang kusog ang butkon kag tuhod sang akig nga ulitawo. Naurungan siya. Sang maumpawan, ginhaboy niya ang wasay kag nagluhod sa atubangan sang santos. Ginhakos niya ini kag ginhalukan sa guya, sa kamot kag sa tiil samtang nagapangayo sang pasaylo. Nagpangibabaw ang kalinong sa sulod sang pila ka tion.
	Wala na matalupangdan ni Tiyo Iko ang paglakat sang mga inoras sanglit madamo sang mga pagpangduhaduha ang naglabugay sa iya panghunahna. Pagkaligad sang pila ka minutos, ginbayaan niya ang diutay nga Dios kag nagsulod sa isa ka hulot. Didto, sa isa ka baul, iya nga ginkuha ang isa ka paltik nga madugay na niya ginatago. Ginsulod niya ini sa bag. Nadumduman niya nga gintilawan pa niya ini sa puno sang paho. Ang iya .22 kalibre nga paltik wala pa gid makaagi palpak.

Daw ginkulbaan ang mga panganod sang maguwa si tiyo Iko sa iya balay. Naglinapta ang mga ini kag ginpalapos ang silak sang adlaw apang wala na Makita ni Tiyo Iko ang pagpaduding sang adlaw.
	
	Nagaragaak ang tingug sang pari nga nagahalin sa trumpa nga nagakabit sa isa ka tore sang simbahan. Alas sais na sang gab-i gani nagpulondo kag nagpangadi ang mga two nga nadakpan sang orasyon sa dalan. Duha ka bumulutho sang U.P. ang nakatilaw sang dalitan nga panulok sang mga mal-am sanglit nagpadayon ang mga ini sa paglakat. Nadugangan pa ang kaakig sang mga mal-am sang mag-agbayanay ang mga ini kag nagbayluhanay sang tag-isa ka halok. Sa mga dalagko nga bunggalo, gin-untat anay sang mga tagbalay ang ila pagmadyong agud mangayo sang debwenas sa Guino-o.
	Sang matapos ang orasyon,  gilayon nga nagbalik ang normal nga gahod sang Miagao. Sa mga balay nga marmol, nagsugod liwat ang paglinagatok sang madyongan kag ang pagpaindisanay sang manggad. Ginsuguran man didto ang pagpalapta sang pinakalab-as nga mga kotso-kotso. Sa merkado, isa ka hubog kag libagon ang tingog ang hinali lang nga naguwa sa speaker sang videoke. Isa naman ka 14" nga color T.V. ang ginpunsukan sang bug-os nga katapo sang panimalay indi bangud nga mahuyugon sila maglantaw sang pinakaulihi nga balita kundi bangud indi nila luyag nga malaktawan ang kasugpon sang telenobela nga "Mula sa Puso." Bisan pa ang padre-de-pamilya nga tuman kasako sa pagtukib sang bag-o nga mga gimik sang Windows 98 nga bag-o lamang ma-install sa iya kompyuter nag-untat man agud maglantaw kag mag-ugtas sa mg ginapanghimo sang kontrabida nga si Selena. Sa ugsaran sang isa ka balay, isa ka maanyag nga mestisa nga nagabayo sang sleeveless kag tuman kalip-ot nga short ang nagdalidali tabok sa dalan. Isa ka tigulang nga babayi ang iya ginsugata kag ginpangayuan sang bindisyon. "Bisa 'ko la," hambal niya samtang iya ginabutang sa iya agtang ang nagakurinot nga kamot sang tigulang.
	"Ipokrito," hutik ni Tiyo Iko sa iya kaugalingon sang nakita niya ang pila ka mga two nga nagpundo kag nagpanguros sang matapos ang orasyon.
	Sa tiyangge nga iya nahamtangan, amat-amat niya nga gin-ubos ang unod sang lapad nga iya ginbakal. Suno sa iya pakaisa nga si Tonying, sa Kuta Baybay kuno magalabay ang prosesyon sang Santo Niño. Amo ina ang kabangdanan kon ngaa nagaistambay siya sa tiyangge nga nagaatubang gid sa baybayon. Human na ang iya pamat-od nga balabagan ang prosesyon bisan ano pa ang matabo.
	Suno kay Tonying, ginkaisahan kuno sang mga manggaranon nga bayaran ang mga matutom nga tumuluo ni Santo Niño nga dalhon ang imahen sang sinambitan nga santos sa baybay. Pagkatapos sang isa ka oras nga pagpangamuyo, magahiwat sang prosesyon ang mga binayaran halin sa simbahan pakadto sa baybay. Pagkalambot dito, ila nga dalhon ang imahen sa dagat kag itum-oy ini sa tubig sanglit nagatuo sila nga sa sini nga paagi, ang Dios magapadala sa ila sang ulan. Suno pa gid sa ila pagpati, magaabot ang naw kon madugayan ang Santo Niño sa idalom sang tubig gani kinahanglan madali lamang ang pagtum-oy. Ginpatihan sang kadam-an nga ang ulan nga nagtupa sadto nga adlaw kag sang nagligad pa gid nga adlaw gintuga kuno sang sini nga ritwal. Gilayon man nga nagpalati ang mga manggaranon nga magapalapit pa gid sila sa Dios kon maghatag sila sang diutay nga amot sa sini nga hublag. Sa ila mga amot, maibanan man ang ila gasto sa ila nga aircon kag magabugnaw ang palibot. Sa sini nga kabangdanan, nagpaindisanay sila padakodako amot sa sini nga ritwal. Ayhan amo ini ang kabangdanan kon ngaa madamo man ang nagtambong sa sini nga prosesyon.
	Sang mag-abot ang takna nga als siete, ginsamuan sang mahumok nga kolumuron sang pagpangadi ang kinaandan nga gahud sang madyongan sa Kuta Baybay. Ginsiguro ni Tiyo Iko nga amo yadto ang iya ginahulat. Piho na.
	"Maghimaya ka Maria nga napuno ka sang grasya…" pangadi sang pangulo sang prosesyon.
	"Santa Maria nga iloy sang Dios, igaampo mo kami nga mga makasasala…" sabat sang mga sumulunod.
	Isa ka lin-ay nga nagapanapot sang puti ang nagauyat sang imahen sang Santo Niño. Siya ang nagapanguna sa prosesyon.
	Ginhiram ni Tiyo Iko ang iya paltik natago sa bag kag ginbayaan ang iya nahamtangan. Nag-upod siya sa prosesyon.
	Nag-inigpat ang mga bituon sa kalangitan kag naghalaplaag ang mga panganod. Hinali lamang nagbalik ang kapaang sa palibot.
	Naghiwat anay sang isa ka malip-ot nga seremonya ang mga tumuluo sa higad sang baybay bag-o nila gindala ang imahen sa dagat.
	Nagrinungkadol ang dughan ni Tiyo Iko sang iya makita nga gindala na sa tubig ang santos. Nadula ang epekto sang ispirito sang alkohol sa iya lawas. Hinali lang nga nadulaan sang kusog kag nagpalangurog ang iya kamot ilabi na gid sang kuoton niya ang hinganiban sa iya bag. Nagkirab sa iya panghunahuna ang isa ka masanag nga kilat kag ang mabuot nga nawong sang Santo Niño. Ginbuy-an niya ang hinganiban kag nagginhawa sang madalum. Indi niya amtuman ang luyag buhaton. Inosente ang mga tawo nga yara sa palibot kag isa ka kabuangan ang iya ginabuko.
	"Maghimaya ka Maria nga napuno ka sang grasya…"
	"Amay namon nga yara ka sa langit…"
	Sang hana na nga itusmaw ang imahen sa tubig, nagpin-ot ang paginhawa ni Tiyo Iko. Nagkirab sa iya panghunahuna ang iya talamnan. Nakita man niya ang iya asawa nga nagadupla sang dugo. Nagahinibi ang iya mga kabataan.
	"Indi!" singgitan niya samtang nagadalagan pakadto sa imahen sang Santo Niño.
	"Ngaa haw?" pamalabag sang isa ka mal-am nga lalaki.
	"Ang mga sibuyas ko," tiyabaw niya.
	"Hubog!" may isa nga nagsinggit sa iya tupad. "Baho s'ya wiski!"
	Sa wala ginapaabot, may isa ka tigulang nga nagtiklod sa iya.
	"Layas! Awat 'kaw," singgit sang tigulang. "Layas 'to!"
	"Maluoy kamo," pakitluoy niya sa katawhan, "ang pamilya ko…"
	Wala mahangpan sang tigulang ang iya ginpanghambal gani gintikwang siya liwat kag natumba siya.
	Sang natumba siya, nagtabog sa abiyerto nga bag ang paltik. Nakita ini sang kadam-an. Sa kahadlok nga agawon  ini sa iya, gindalidali niya ini kab-ot apang ginhawiran siya sang mal-am nga nagtikwang sa iya. Bangud sini, napitik niya ang gatilyo sang indi hungod. Hinali lang may nabatian nga lupok. Nagpalanglapsi ang mal-am kag gilayon nga ginsiguro kon naigo siya sang bala. Wang wala siya sang makita nga pilas, gilayon niya nga gin-atubang si Tiyo Iko. Nalipong siya.
	Sang nakita sang kadam-an nga natumba ang mal-am, nagdinalagan sila palayo. Ang iban nagsinggit sang tabang. Bangod sa kakulba, ginhaboy sang nagauyat sang imahen ang iya ginauyatan kag nagdalagan man palayo. Ang makaloluoy nga santos nagsarorot gilayon sa tubig.
	"Anaw! Anaw!" May nagsinggit.
	Nagsalasala ang mga tumuluo.
	"Luwasa ninyo ang Santo Niño!" Singgitan sang isa.
	Dalidali man nga naglinumpat ang pila ka mga lalai sa dagat kag ila nga ginpangita ang nadula nga imahen. Apang indi nila ini makita.
	Nagsugod dinalagan ang mga katwhan pakadto sa ila poluy-an. Nagsindi sila sang kandila sa atubangan sang ila mga santos kag nagpangamuyo samtanag nagahapaon sa salog. Ang iban nagpamutos sang ila mga kagamitan agud maghalin sa banwa sang Miagao. Ang mga propeta sang kalaglagan nagpangbalaybalay kag nagsugid sa kada pamilya sang palaabuton nga anaw. Sa hinali, ang mga dalanon ginpuno sang mga nagakinarankaran nga tumuluo nga luyag magluwas sang ila kaugalingon. Hinali man nga nag-awas ang mga hinadlukan nga kalag sa simbahan.
	Sa pihak nga bahin, gintinguhaan ni Tiyo Iko nga maumpawan ang nalipong  nga tigulang. Wala siya sang buko nga magpatay sang bisan sin-o. sang maumpawan ang tigulang, nagsinggit ini sang tabang sang iya matalupangdan nga ginauyatan siya sang iya kaaway. Gindakop si Tiyo Iko sang mga pulis kag ginhaboy sa bilangguan.
	Amo ini ang pinakabuluang nga kagab-ihon Para kay Tiyo Iko.
	Sa sulod sang iya selda, wala siya sang may mkita kundi ang kadulom. Bisan pa ang iya paminsaron ginlikupan man sang mga dingding sang pagginumongumon. Indi niya Makita ang guya sang iya asawa kag mga anak. Sa baylo, isa ka makangilidlis nga anaw  ang nagsulod sa iya 
Panghunahuna.
	Ginlamon sang dagat ang bug-os nga banwa sang Miagao kag isa siya sa mga ginlumsan sang akig nga tubig. Ginsundan ini ang tuman kainit nga kalayo kag nakita niya ang iya kaugalingon nga gintagbong sa linaw sang kalayo.
	Sang ulihi, ginkapoy ang iya panghunahuna sa paglantaw sang sarang matabo sa iya palaabuton gani bisan indi pa niya luyag, iya na lang ginbaton ang pagpati nga bagay gid man ang iya kalag sa impyerno. Ginpiyong niya ang iya mga mata kag ginapakalma ang iya kaugalingon.
	"Kon sa bagay, anad naman ko sa kainit sang adlaw," pang-uloulo niya sa iya nga kaugalingon.
	Wala na niya madumdoman kon natulugan siya ukon wala. Natalupangdan na lamang niya nga daw nagdamgo siya. Sa iya palanan-awon, nakita niya ang adlaw. Nagasilak ini sa ibabaw sang iya mga sibuyas. Wala sang madulom nga gal-um nga nagalipod sa silak sang adlaw.
	Isa ka silak sang kasanag  ang nagtandog sang iya mga nagapiyong nga mata. Bag-o siya magmuklat, ginlipdan anay sang iya kamot ang masilaw nga kasanag. Ginpangita niya ang 
ginahalinan sang kasanag kag iya natalupangdan nga nagahalin ini sa bintana sang selda. Nagkurinot ang iya nga agtang kag nagkubakuba ang iya dughan. Nagbangon siya kag naglaaw sa bintana.
	Sa guwa sang selda, masanag ang silak sang adlaw. Wala sang gal-um nga nagapatimaaan sang isa ka ulan. Sa may unhan, may pila ka tawo nga nagapataastaas sang sugid. Daw wala man sang kakulba sa ila mga nawong. Wala man sang bisan isa ka nagapunong nga tubig nga nagapatimaan nga nag-abot ang isa ka makakulugmat nga anaw.
	Ginkusi niya ang iya kaugalingon agud siguruhon nga wala siya nagadamgo. Gindapal  pa gid niya ang iya nawong kay indi pa gid siya magpati nga yara na siya sa duog sang reyalidad.
	Sang hinali, isa ka hilway kag malipayon nga pagharakhak ang nabatian sa bug-os nga bilangguan.
<b> Nakabalos si Ogret </b>
Ignacio S. Sobreveo

	KAMP…neeeee…tensyon!!! – Nagaguob ang tingog ni Eking nga amon company commander. Daw maputok ang mga ugat sa liog. Nagaluloha ang iya mga mata sang pamuwersa. Ano abi kay mabudlay man gawa ang pagkamand mo. Tiskog ang liog. Daw idu nga nagauwang. Hay…Kadlaw lang 'ko. Maayo pa ako. Bisan hungaw lang ang tingog ko pero indi pareho sang iya nga daw tadtad nga kawayan. Lumiso ako kay Lunes kag hambalon ini. –Lucas, tan-awa bala si Ogret (Amo ini ang tawag namon kay Eking kon magtulotinunto. Pero kon may sigarilyo gani, King man. Kon kaisa gani Ek lang).
	Tumolok si Lucas sa akon. Kumadlaw. Tinulok kami ni Eking. Nagapula ang kalimutaw sa kaakig. -No talking there! Hey you!!! – Turasok niya sa akon. 
	Hipos ako nga lumiso. Nakakumod ako. – Ano ka imo man? Pabay-I lang kami amon. Total colors kami. Ay sus, Ogret ka, - wala ko mapunggi nga hambal.
	-Color officer! You are at attention!!! – Gumuob liwat ang minais niya nga tingog.
	Nakakumod ako liwat. Ay kon indi lang sa formation, bisan ano lang nga klase sang away ang ihangkat niya sa akon indi gid ako mag-isol sa iya. Man kon si Tatay pa ang pasugiron, bisan piol mahutay ako, kay man bisan latulato lang ako pero hanul-an. 
	Nag-isol ako sing tatlo ka tikang sa akon tinao. Gin-a-attention ko sila kag iporward marts. Isa pa ka rayt turn kag holt. Makadto kami sa plasa kay may praktis kami para sa paraktikal. 
	Umabot na ang kampo sa pagpanguna ni Eking. Ginasunod ni Pinoy nga gaydon. Daw tikang sang tibakla ang panglaktang ni Pinoy. Ginporward ko ang akon tinao padulong sa plasa. Nagamartsa lang kami pero ang akon panumdoman didto kay Eking. Bal-an n'yo, basta nagamartsa gani kami, masako man sina ang iya panginam-nginam. Pirme lang nagapsiplat sa punta sang iya pershing cap. Daw nahadlok bala nga indi pagyab-akan, aw, yab-ukan gali.
	Nadumdoman ko ahat ang natabo sadtong amon pag-military ball. Pag-tungatonga  sang binayle, hinagad kami ni sir nga manyapon. Ipabal-ot kami sa amon mga sponsor. Si Eking sa may kabisera kag sa tupad niya si Edith nga iya esponsor. 

Tumolok sia sadto kay Edith. Lumihay. May ginhutik. Umisol si Edith. Sumunod sia. May may pagkakuring sa babae. Pati gani si Fely nga akon esponsor pinaagyan niya sing anderkober. Apang maabtik man si Fely. Wala sia makaatraka kay Fely. Labot pa tinalo ko sia sang hambalan ko sia sing subong: - King, esponsor ko baya si Fely. Hinugay na gani. – Sugod sadto wala na sia mag-uloalihid kay Fely. Sikuhon ko sia indi sia magtiaw.
	Ibalik naton didto sa amon pagkilinaon. Lumihay gani si Edith kay may ginhutik sa iya si Eking. Sumunod si Eking. Nakatindog kami tanan sang pumaibabaw ang sigabong kag pang-ay-ay ni Edith. Si Eking ang lumagabong. Nadanlog ang tiil sang siya nga iya pinahilay. Dungan man sadto, gumuob ang indi magkunta nga hinarakhak sang amon mga kaupdanan. Wala makapatapos si Eking. Pumaoli nga wala gani makalisensya sa amon. Sang wala na sia amo pa kag masayran namon nga tiniklod sia ni Edith kay kinuhit niya ang paa ni Edith. May pila pa ka adlaw, indi na si Edith ang iya esponsor. Sa freshman na lang sia nangita sang iya pareha.
	Pag-abot namon sa plasa, nagholt kami. Pila pa gid ka manual of arms kag magrest ang kamand ni Eking.Kinuha niya ang iya notbok kag basahon sa amon tupad ang nahamtang ukon nasulat.

Title:Candido
<b> Candido </b>
Peter Solis Nery

AKO SI CANDIDO IBAN. Kag ini an akon sugilanon.
	Sa pagsugod pa lang, ginahambal ko na sa inyo: ang akon igasaysay napun-an sang makatalanhaga nga mga butang, sang mga misteryo, kag mga palamangkutanon. Sugiran ko kamo sang isa ka panahon – panahon sang mga tantanan nga bato kag mga nagalupad nga kabayo, sang lamharon nga gugma kag sang mga pamatan-on nga nagabalay sang ila kapalaran, nagakurit san gkaugalingonnga badlit sang ila mga palad. Igasaysay ko man sa inyo ang isa ka pagpakigbato para sa kahilwayan sang aton pungsod – ang Rebolusyon sang 1896, ka gang masubo nga pagpaslaw sang pagtuo sang mga Pilipino sa ila mga anting-anting.
	Ako si Candido Iban, ikatatlo nga anak nanday Florentino Iban kag Maria Irruegas. Ginbun-ag ako sa pagpamanagbanag sang Oktubre 3, 1896 didto sa malinong nga baryo sang Lilo-an, sa malinong nga banwa sang Malinao, sa malinong nga probinsya ng Aklan. Siling sang mga katigulangan, nabatian kuno sang bug-os nga banwa sang Malinao ang akon una nga pag-uha. Kag nagpati sila tanan nga magadaku ako kag mangin hamtong nga pinasahi kag talalupangdon ng ultawo.
	Tatlo ka adlaw pagkatapos nataktak ang nagpali nga inutdan sang akon pusod, nabatian kuno sang akon iloy nga ginmitlang ko ang ngalan nga Candid, gani ginpabunyagan nila ako sa ngalan nga Candido Iban y Irruegas.
	Palangga ako sang akon mga ginikanan apang nagdaku ako sa luyo ni Lola Marcosa, malayo sa akon amay, iloy kag mga kauturan. Manugbulong si Lola Marcosa, bantog kag gamhanan nga manugbulong. May altar sia sang Mahal nga Birhen kag sang Kristo nga Nalansang sa Krus, apang madamo man sia sang iban pa nga ginapatihan. Nagahimo sia sang mga lana kag mga pangtambal. Sia ang nagtudlo sa akon sa pagpamulong kag mga ginawi sang babaylan, kag sa pagpangalap sang mga anting-anting.
	Nagapanalaytay kay Lola Marcosa ang dugo sang babaylan. Ang iya… ang amon… kaliwatan, isa sa 19 ka halangdonnga babaylan nga ginpugutansang ulo sang una nga nagsampot ang mga prayleng Kastila sa malinong nga banwa sang Malinao.
	Siling ni Lola Marcosa, may badlit kuno ako sang isa ka daku kag halangdon nga babaylan. Isa ka bes, sang katorse anyos na ako, ginapauba ako ni Lola Marcosa sang akon pantaloon. Gintudlo niya ang balat sa akon buli. Kasubong ini sang badlit nga balat sa iya man buli. Ginpamangkot ko si Lola kon ano ang gahum o sarang mahimo sang akon badlit sa buli. Nagsabat si Lola Marcos: "Ara sa imo ang pagpamat-ud. Ikaw ang magbanabana kon ano ang sarang mo buhaton, kag kon ano ang luyag mo himuon. Masarangan mo ang mga ginabuhat ko, kag labaw pa diri. MAgadaku ang imo gahum kon gamiton mo sa kaayuhan; apang amat-amat ina nga madula kon pagadudahan mo ang imo duna nga ikasarang. Magsalig ka sa imo kaugalingon, apang indi ka gid magpadayaw. Indi mayo nga ipahambog mo ang kon ano nga gahum nga ara sa imo. Kon luyag mo makakwarta, magpangabudlay ka, apang indi gid paggamita ang imo gahum agud mapadali ang pagkuha sang kwarta."
	Ang mga ginpanghambal ni Lola Marcosa, wala ko gid ginkalimtan.
<b> May Isa Ka Babayi </b>
Winton Lou Ynion

NAGALINGLING NA ANG ADLAW sang ginpukaw si Uddin sang mga nagakinagamu nga huringhuring sang mga kasimanwa nga nagdugok sa iya paraw. Daw tay-ug nga nagbungkalas sia sa katingalkon ano ang natabu sa iya parawl apang sang mamarasmasan, iya natalupangdan nga indi sia ukon ang iya paraw ang kabangkdanan sang gamu kundi ang isa ka babayi nga nagalutaw sa nagahaplik-haplik nga tubi-dagat. Dayon lumpat niUddin para tani sapnayon ang babayi, apang naunahan na sia sang pila ka lalaki nga nagbuliganay sa paghakwat sa babayi.
	Yadto pa lang ang tion nga isa ka babayi ang nagsampot sa Calumpang. Kon tani isa ka dugong, daku nila nga pasalamat bangud tanda ini sang kahilwayan suno sa mga tigulang. Pila na ka bulan nga daw indi maghatag sang isda ang dagat ka gang bay-ad nga ila ginatatap daw ginabutbutan gani kadugay magtambok. Dugong ang ila ginahulat nga magsampot. Apang, subong nga aga, isa ka babayi, matahum nga babayi ang nagdungka sa Calumpang.
	Padulong sa isa ka hayubhayub ang kalalakinhan nga nagahakwat sa babayi. Ginhigda nila sia sa kawayan. Tanan sila nagahimutad sa iya nawong. Daw sa ginatungkad nila ang iya maragtas sa bawod sang iya kilay, sa taliwis sang iya ilong, sa tibsul sang iya bibig. Wala pamisuk si Uddin sa pagtuloksa wala kalibutan nga babayi.
	Gin-usoy niya ang nagahining nga guya sini ka gang panit nga indi matago sang malip-ot kag masinang nga bayo. Kon maglahug gani ang kaanyag, hutik niya sa iya painu-ino, bisan maaram indi makatungkad. Kadamu sang basis a pagpakot sang mga tawo sa ginhalinan sang babayi, kag sa pagmuklat sang iya mga mata, maabtik nga nagbulos ang kalinong.
	Gin-usoy sang panulok sang babayi ang tagsa ka tumandok sang Calumpang nga daw nawili sa pagtan-aw sa iya guya. Ginhikap-hikap niya ang iya kalawasan. Basa ang iya panapton kag puna sang balas.
	"Ano ang imo ngalan?" una nga nagpamangkot si Uray Tersing.
	Nanid-ing-sid-ing anay ang babay, nga daw may ginapangita, bag-o magsabat. "Dolores."
	"Dolores. Dolores, tagadiin ka?" pamangkot liwat ni Uray Tersing.
	Malayo ang panulukan sang babayi samtang sa iya gatulok ang mga taga-Calumpang. Nagtulok man ang tanan didto sa dagat. Kadamu na sang paraw. Nanari-sari ang mga ddibuho sang mga layag. Masanaaw ang langit ka gang hangin daw huyop sang mga bathara. Sang daw matikang na ang bibig sang babayi, dayon balik sangila mga panulokang mga tumandok sad aw bahandi sang dagat nga nagdungka sa ila baybay. Apang wala sang bisan isa ka tinaga nga namitlang ang babayi.
	"Sa amon ka anay," hambal ni Uray Tersing.

Title:Sanag Bulan
Sanag Bulan...
	"Baw, ikaw nga bata ka, ulugtasan ka gid! Uhu, bitas na naman ang hawak sang bayu mo!" wangal ni Tya Diday. "Hoy, Lucita! Andam ka karon sa bag-I mag-gwa ha? Utdan ko gid kamo batiis sang magula mo. Pareho lang kamo nga duha. Pero mayo na lang si Inday mo kay indi gisi ang bayu kon magpauli halin sa paghampang. Pero ikaw imo, hmph!" Kag isa ka mapino nga kusi ang ginpasurip ni Tya Diday sa hita sang anak.
	"Araguy, Mang, indi na ko magliwat," nagatig-ik nga tuaw ni Lucit. Kag nagwawaw ini nga ginhikaphikap ang kinusian nga hita. Kag pila ka rion nagpamusimusi na ini sa higad kaingod ni Mercy.
	"Ikaw abi e. Kon magtinggayo sa aton kontra sa tubiganay, todotodo gid. Lantawa na ang bzyu mo. Asta ako "kigan man ni Mamang kay," basol ni Mercy sa manghod.
	"Ti, ano abi kay si Malya kag suon Bobby, ginpulihan nila ko. Ti, kundi todotodo palak ko. Gisiay kami bayu e!" Nagapanami pa nga sugid ni Lucit pero sa mahinay lang nga tingog kay yara lang sa unhan nila si Tya Diday nga masaku sa iya talahion. Daw nalipatan na ni Lucit ang pagkus sang iloy sa iya hita.
	"Wala ko kahibalo haw?"
	"Ano pagkahibalo mo kay nakabalay ka nay a. Balusay gid kami ni liwat karon sa gab-imo. Andaman lang nila karon sa akon kay indi gid ko ya mag-isol sa ila. Abi nila hadlok ko sa ila ba. Anad lang na sila kay gapulihay. Pro birahan ko gid sila karon sa gab-I maghampang naman ta," may humon sang kaigot nga hambal ni Lucit.
	"Ti, an okay indi na kita ni Mamang pagtugtan nga mahampang karon sa gab-i?" usisa ni Mercy. "Nabatian mo man siling ya? Indi gid ta ni karon ka gua."
	"A, bay-I lang bala. Ako lang ma-ideya kon tulog na sila ni Tatang. Ano pigaw? Mahampang gid ko ya karon, Day a," sabat sang manghod nga daw nadik sa hampang nga tubiganay kon sanag-bulan.
	"Basi ano naman na ha? Hadlok ko ya balbalon kag kusion pa gid sa hita. Bal-an mo na si Mamang kon maakig. Grabe sia mamalbal kag mangusi kon akig," may kakulba sa tingog ni Mercy.
	"Para kahinay man lang to sang balbal ni Mamang," sabat ni Lucit.
	"Ka gang kusi ya sa hita ko kahinay man lang to. Hu, wala na gain gasakit," kag ginpakita sini sa magulang ang iya kinusian.
	"Ti, ngaa todo gid imo hibi kaina haw?"
	"Arte ko lang to para mauntar sia balbal kag kusi sa akon," kag kusi sa akon," kag nagyuhum sang may kauslitan si Lucit.
	Nakayuhum si Mercy sa sini nga bahin sang iya paghanduraw. Pero hinali niya nadumduman ang iya malakinilyahon.
	"Kon sa bagay, may nahuman naman ako didto nga isa ka estorya. Kag may tiyempo pa man ako buwas kay Domingo man."
	Nagselyo si Mercy sa ila balkonahe sa diin masyado kasanag sang nagabanaag nga bulan.
	"Ayhan katulog na si Celoy. Daw kalinong na sa amon hulot," Kag nagginhawa sing madalom ang ginang, "Kasubo sining amon kahumtangan. Karon nga dalagku na ang amon kabataan, labi nga naglinong ang amon puluy-an tungod sa syudad sila nagabutho. Kon san-o lang makapauli diri sa amon. Maayo lang gain kay kalingawan ko ang magsulat sang mga sugilanon. Kon makadukduk ako sa akon ululamon, nagakalipat ako sang oras kag pagligad sang mga inadlaw," dulumdumon nga nagahampang sa hunahuna ni Mercy. Kag nagginhawa sia sing madalom. Naunay ang iya panulok sa nagayuhum nga bulan. Day nagaulit ini sa iya kag nagasugo pa gid nga bukaron niya ang pinanid sang iya nagligad sang dyutay pa sia kaupod sang iya kautoran. Pito sila tanan, duha ka mga lalaki kag lima sila nga  mga babaye. Sila ni Lucit nagasundanay gid, gani man nga sila ang masami nagaupod sa paghampang labi nag id kon masanag ang bulan.
	"Ti, ano abi ni karon kay pinasulod na kita ni Mamang?" Guro iya gid ginyabihan ang kwarto. Ano ni himuon ta? "Guro gahulat na to sila ni Nita, Malya, Suon Bobby, Erning kag Edit. Nagsiling to sila nga matubiganay naman ta kay sanag-bulan," muno ni Mercy kay Lucit samtang nagapungko sila sa higdaan.
	"Hapos nay a, Day. Patulogon ta lang sila ni Mamang. Dira ta maagi sa bintana hu," sabat ni Lucit nga gintudlo ang bintana sang hulot. Arisgada ini nga bata sa idad nga siyam ka tuig. Si Mercy sadto onse ka tuig.
	'Ano? Sus, indi ko ya magdalus-os sa bintana. Nalipat ka guro nga kwarto nila ni Mamang ang sa idalom sang kwarto ta no.?"
	"Ti, kon indi ka, ako lang e. Mahampang gid ko ya. Sadya gid ya ang tubiganay a. Mabalos gid ko sa ila ni Malya kag Suon Bobby."
	"Ano?" kag nagdalom ang pensar ni Mercy. Pila ka tion pa; 
	"A, ti, maupod na lang ko e. Basta andam ta nga indi sila kabatyag ha?"
	Sina nga gab-I sa bintana matuod nag-agi ang mag-utod paagi sa pagdalus-os sa malaba nga habol nga wala gid mabatyagi sang mga ginikanan. Nga siyempre nahibal-an sang masunod nga adlaw tungod sang isa naman ka gisi nga bayu ni Lucit.
	"Baw nga bata ka, ummpphh!. Wala ka gid pagdudla!" kag sinuripan naman ni Tya Diday ang hita ni Lucit. Binalikid man sini si Mercy kag tinudos man ang hita. Nag-agoy lamang ang duha nga nagamasahe sang ila naglagob nga mga hita. Pagkatapos nagpamusmusi ini sang ila mga kalimutaw sa higad.
	"Ang mayo seguro sa imo nga tonto ka,    tahian sang espesyal nga bayu para sa tinggayuhay mo nga ina ay!" nagamurarat ang mga mata ni Tya Diday nga nagatulok kay Lucit. "Ina gid lang seguro ang mayo agod indi maurot ang mga bayu mo sang kalagisi. Man ginatonto mo lang ako panahi sang mga bayu mo kag ipagisi man lang sa imo mga makahampang-tubiganay. Madalus-os gid gali sa bintana agod lang makahampang-tubiganay." Padayon sang iloy nga nagalaba gid ang liog sang ugtas sa duha ka mga anak nga palahampang kon sanag-bulan.
	Sadro mismo nga adlaw nanahi si Tya Diday sang siling niya espesyal nga bayu ni Lucit para gid sa tinggayuhay kon magtubiganay ini kon sanag-bulan. Madasig manahi si Tya Diday gain nahuman niya dayon ang ginasiling niya nga bayu.
	"O, dali, itakos mo ini," mandar sang iloy. Maabtik man nga nagsunod ang anak.
	"Ara, igu gid. Sugod karon, ini na ang uniporme mo sa tinggayuhay." 
      	 "Manang, kakalam sini haw?" yamo ni Lucit nga nagkisikisi sang iya mga tiil.
	"Natural nga makalam, delargo ina ni Tatang mo nga gin-utod ko!"
	"A, indi ko nay a magsuksuk! Kalam gid kayo. Kag kadlawan ko ni sang mga bardaka ko."
      "Kon indi ka, ok man sa akon. Pero indi nag id ikaw makahampang kon sanag-bulan. Seguruhon ko na nga bisan sa bintana indi ka na makadalus-os. Kamo sang imo magulang! Intiyende?"
	Nakalamhu si Mercy sa sini nga bahin sang iya paghanduraw. Sugod sadto, agod lang makahampang tubiganay kon sanag-bulan, ining espesyal nga bayu amo ang nangin uniporme ni Lucit sa paghamang. 
	Basta iya ini suksok, ang bout silingon nga handa ini sa gusnitanay kag wawha nga bayu. Paano, tuman kabakod sang iya uniporme. Bayu gikan sa gin-utod nga madamot nga delargo sang ila amay nga tuman kakalam.
	Daku nga pagkatawo si Tyo Munding gain ang gin-utod nga delargo bastante sa isa ka uniporme ni Lucit para sa tubiganay.
	"Kadasig sang mga tinuig. Daw kasan-o lang yadto nga mga hitabo," napautwas ni Mercy. "Nian si Lucit isa na ka nars kag didito na nagapuyo sa Amerika upod sa iya bana kag apat ka mga anak nga pulos na tanan mga propesyonal."
	Sanag-bulan! Ambot kon sa iban nagapukaw man ini sang mga nagligad. Per okay Mercy, ang gilayon nagasuhot sa iya hunahuna amo ang nahanungod sa ila paghampang ni Lucit kon sanag-bulan. Si Lucit nga nakasuksok sang espesyal nga bayu para sa tubiganay.      
<b>Haligi nga Asin</b>
<b>Mark Lester Carnaje</b>

	Nabatyagan pa ni Donabell ang epekto sang bulong nga gininom niya. Tatlo na ka adlaw ang naglipas sugod sang ginnumar niya ang bulong nga ginharag sa iya sang aborsyonista sa Villa. Siling sang iya nobyo sa high school nga si Collin, sa una lang ina. Apang nabatyagan niya nga amat-amat nga ginapatay sang bulong ang lapsag sa iya taguangkan. Day nagakatunaw kaangay sang mga gatinampok nga asin sa bodega sang iya lola nga nabasa sang ulan.
	Presko pa sa iya hunahuna ang pagbaisay niya sa tunga sang iya suod nga mga amiga. Naugot gid sia sa pagtumdum sini. Kahapos lang para sa ila ang paghambal nga dapat buhion niya ang kabuhi sa sulod sang iya tiyan. Kadasig sa ila magdesisyon nga isa ini ka responsibilidad; isa pa gain ka prebilehiyo. Wala sila makahibalo kon ano ini kabudlay. Daw kaangay lang nga nagapas-an sang mga kaing  nga puno sang asin sa tanan nga tinion. Basta, indi gid ini mahimu, indi gid, ano ang mandu sang pamensaron ni Donabelle sa tagipusuon.
	Kasakit para sa iya nga ginpasulabi sang iya nga amiga ang unod nga iya ginadala sang sa iya. Inang magamay nga kabuhi sa sulod sang iya tiyan. Ginakaugtan niya ini, ginakangil-aran gid niya. Naakig man sia sa iya nga abyan bangud wala nila sia ginbuligan nga ipahulog ang iya ginadala. Amo nga nagdesisyon sia nga magpalipas sang iya problema sa katapusan sang semana sa asinan nga ginapanag-iyahan sang iya lola. Maayo nga lugar suno sa iya agod makapamensar sia. Dugang pa, wala ang iya lola, luwas lang kay Manang Dalia ka gang mga tinawo sa asinan.
	Maayo lang kay wala makatalupangod si Manang Dalia, ang suluguon sang balay, sang magtiid si Donnabelle pagwa sa kusina agod makahaklo sang malimpyo nga hangin sa gab-i. Wala sia nanamitan sa sud-an nga ginluto sang suluguon nga sinabawan nga lukon. Turuan kaasin sa panabor niya kag madulaan sia sang gana sa pagkaon. Ilabi pa nga nagsakit ang iya tiyan, epekto siguro sang bulong.
	Sa gwa sang balay, nakita niya ang alagyan padulong sa asinan. Sa pagkanami sang pangamusta sang hangin halin sa kalalawran. Day ginabuyok sia nga magdalagan padulong sa bandihan sang asinan.
	Katahum sang asinan tulukon sa idalom sang kasanag sang bulan. Ang tagsa ka kwadro napuno sang tubig nga maasin, kag nagakibon sang  mga nagaambahan nga mga bituon gikan sa kalangitan. Tuman kalinong sa asinan, husto lang gid agod makapahunayhunay sia sang iya pamensaron.
	Nagtikang si Donabelle padulong sa malapad nga asinan sang iya lola. Indi na niya kinahanglan pa nga magdala sang lampara. Ang kassanag na lang sang bilog nga bulan ang nagatuytuy sa iya.
	Nakita niya nga wala sang may nagbag-o sa asinan. Nagatindog man gihapon ang daan nga payag nga pirme niya ginapanaguan upod sang iya mga pakaisa nga lalaki kon ginatawag sila sang ila lola sang bata pa sila.
	Nahidlaw nag id sia sa ila. Ang iya mga pakaisa ka gang paghampang nila sang 'asin-asin' sa tunga sang asinan taga gab-I kon masanag ang bulan. Nadumduman pa niya nga nagasinggit si lola nila kon mag-uyatay na sila kamot kag magtipon pabilog. Pagkatapos ginatungtong nila ang ila tuo nga tiil sa ibabaw sang nagauyatay nila nga kamot kag magtintin patuo samtang nagakanta sang "asin-asin, asin-asin." Dayon nagakalaagsikan ang ila shorts sang tubig sa asinan kag kon makapuyan na sila, nagakalatumba kag magkilinadlaw.
	Nagatagsing gid sa ila dulunggan ang kaakig sang ila lola sa ilanga magpalakaisa kon magpauli sila nga basa ang shorts kag higku ang ila bayu sang lutak halin sa asinan. Pagkatapos, ginagusnit niya sila sa hita agod indi na magliwat. Apang tingkuyan gid sila, nagabalik man sila gihapon sa asinan pagkagab-I kon masanag ang bulan. Mga batinggilan gid nga masami ginaugtas sang ila lola.
	Nagyuhum si Donabelle. Ginhikap niya ang iya tiyan sa paghandum nga wala ini san unod. Gin-uba niya ang iya tsinelas, kag dayon nga naglusong sa isa ka bandihan nga puno sang tubig nga alsinon. Dangat lang sa bukubukuhan niya ang karaason sang tubig apang nabatyagan niya ngaa tuman ini kNanamian gid sia. Daw parehas lang sang una, ugaling nagaisahanon lang sia. Wala ang iya mga pakaisa nga lalaki agod magkinasadya upod sa ila anay panakapaborito nga hampang.
	Nagpanilag si Donabelle sa palibot kon may tawo nga nagalantaw sa iya.
	







8







Title:Gab-i sang Kalisang
Gab-i sang Kalisang...
	Ila ginhimutaran sing maayo ang nagatinga nga tinuga sa ila atubang. "Bubuhi sia," hutik sang doktor nga nagbalik sa pag-atipan sa iloy nga wala gid sing pangalibutan kon ano nga nagakatabo. Wala matatapi sang nars ang ginhutik sang doktor gani pahutik naman nga ginsugo sia sini.
	"Bubuhi sia antes mabugtuan sang ginhawa."
	Ginakibang nga naghulag ang nars. Iya ginbasa ang iya kamot sang tubig kag gintuman ang sugo sa iya. Apang sang nagahana na sia sa pagbubo, gulpi nga nakadulog sia. Ano bala ang ngalan nga iya ibunyag sa sining daw tuko nga tinuga sa ila atubang? Lalaki bala ini ukon babaye? Apang sang ulihi nagdesisyon sia nga indi na niya paghatagan sang ngalan ining iya bulunyagan nga tuko-tawo nga yara nagahingagaw sang iya sini ginhawa sa iya atubang.
	"Ginabubuhan ko ikaw sa ngalan sang Amay kag sang Anak kag sang Espiritu Santo," pahutik nga pulong ni Marisa nga ginwiskan sang tubis ang nagatagumatayon nga wala pa makumpleto sa siyam ka bulan sa tiyan kag ginbun-ag sang ginang.
	"Indi pagkalimti nga huluman ina sa botelya nga may pormalin," dugang nga pahanumdom sang doktor. Nagakim-ing man unta apang wala sing mahimu ang nars kundi ang magtuman sang mando sa iya. Iya ginpudyot ang masyado ka dyutay nga daw tuko-tawo ang iya nagwantesan nga kamot. Ginsulod niya ini sa botelya nga puno sang 70% nga pormalin. Ang amo nga tinuga buhi pa kag naglulubag ang dyutay sisni nga lawas sang magsalop ini sa pormalin. Ang amo nga tinuga buhi pa kag ini sa pormalin. Pila ka tion nga padayon ini sa paglubag kag si Marisa nga nagatan-aw, dyutayan lang makahulag agod unta sa pagpatakas sang iya ginsulod sa botelya. Apang wala niya madayon ang buot buhaton sang mag-untat man sa paghulag ang yara sa sulod sang botelya.

<b>Isa ka Gab-i sa Baguio</b>
<i>Maria Luisa S. Defante-Gibraltar</i>

      Ang pamilya nanday ni Edgar nagpalipas sang week-end sa Baguio. Kaupod sang amay kag iloy ni Edgar amo ang iya manghod nga si Edna nga anom ka tuig ang edad. Si Edgar dose anyos ang edad kag tubtob nian nadumduman gid niya ining makahaladlok nila nga inagihan sa isa ka dumaan nga balay nga ila gindayunan sa syudad sang mga pino.
	Indi kay sila lang nga magpamilya ang nagpa-Baguio. Gin-upod man nila ang mag-utod nga Warren kag Ricky nga pakaisa nanday Edgar kag Edna agod maka-enjoy man ang mga ini sang ila week-end sa Baguio. Si Warren desiasais anyos samtang si Ricky katorse. Mahirup gid kanday Edgar kag Edna ining ila duha ka pakaisa gani man nga kon diin sila nagapamasyar, ila gid ginaupod ining duha.
	Nag-abot sila sa Baguio sinang Sabado sang aga. Tungod dala nanday Edgar ang ila salakyan nga si Daddy niya ang naga-drive, nakalibot sila halos sa katunga sang Bguio tubtob maghapon. Nakakadto sila sa Philiipine Military Academy, sa Teachers' Camp subong man sa katedral sang Baguio kag sa matahum sini nga plasa. Naayawan sila nga mga bata panghatag sang ila mga sensilyo sa mga Igorote nga nagabahag nga nagapangayo kwarta sa mga turista.

Sand udto sina, didto sila nanyaga sa central market sa diin kinawboy lang ang ila pangaon. Nag-enjoy gid ang mga bata sa sining ila pagpamasyar sa Baguio. Ini ang ila una nga pagkadto sa sining Summer Capital of the Philippines.
	"Daddy, sa sunod diri naman kita mamasyar sa Baguo ha?" ayu ni Edna samtang nagabitbit sang strawberry jam kag nagakulintas sang madamol nga everlasting.
	"Ngaa nagustuhan mo gid diri, anak?" nagayuhum nga usisa sang iloy.
	"Huo, Mom e. Sa view pa lang kag sa kadamu gid sang mga bulak kag sang mga pine tree, daw indi na ko ya magpauli sa Manila. Gusto ko diri na lang ta sa Baguio."
	"Pero indi pwede, iha. Didto ang akon law office ka gang ospital nga ginadyutihan ni Mommy mo. Paano ang pagkabuhi naton diri sa Baguio kay wala man diri ang aton pangabuhian."
	"Tani, Dad, diri lang ta no?" ayu ni Edgar samtang nagayuhum lang sa pagpamati sanday Warren kag Ricky.
	"Pabayai lang. Basi sa pila ka adlaw makabakal kita diri sang lote. Kon may duta na kita diri, mahapos na lang ang aton pagpatindog sang balay diri nga aton himuon nga vacation house," paathag sang amay. Nakasinggit sa tuman nga kakunyag ang mag-utod. Nakasunod man sa ila ang mag-utod nga pakaisa.
	Sirum na sang magsampot ang magpamilya sa daw mansiyon nga balay nga ila gin-arkilahan para sa sina nga gab-i. May unay ini nga salaligan nga tigulang nga babaye nga amo ang maatipan sang ila mga kinahanglanon samtang nagadayon sila sa sining tuman ka antigo pero matahum nga puluy-an. Ang bayad sa salaligan dala na sa arkila sa balay.
<b>Ginamurtuhan nga Balay</b>
<i>Maria Luisa S. Defante-Gibraltar</i>


      Panuaron ini sang isa ka nagaedad katorse anyos nga babaye nga anak sang isa ka may sarang nga panimalay. May duha ini sia ka utod nga babaye kag duha man ka utod nga lalaki. Ang amay sang panimalay isa ka sarhento sa militar. Pagkaligad sang baynte anyos sa serbisyo, nag-retire ang amay agod magbuhos sang iya tinion sa negosyo.
	Ining panimalay ni Andrea makasarang magpatindog sang ila kaugalingon nga balay pero mas maluyag sila mag-arkila sang dalagku kag dinumaan nga balay.
	"Maayo ina kay hapos naton mabayaan kon indi na naton mauyunan," rason sang mga ginikanan nga gina-ugyunan naman sang lima nila ka mga anak.
	Kad sa isa sadto sang ila pagsaylu-saylo, nakaarkila sila sang isa ka dumaan kayo nga balay pero tuman kadaku kag ila gid tanan nagustuhan.
	"Mom, diri na kita. May napulo ini ka dalagku nga mga kwarto. Pito lang kita. May ekstra nga duha para sa mga bisita kag isa para sa aton duha ka timbang," pabutyag ni Andrea nga amo ang kamagulangan sa lima ka mag-utod.
	"Matahum ang kabug-soan sang balay," tugda sang iloy samtang ginalibot nila nga pito ang palibot sang amo nga balay.
	"Kag ang hardin masyado ka lapad. Dalagku ang mga pine tree ka gang mga puno sang langka," nangalintak ang amay sang ara na sila tanan sa malapad nga sa ugsaran.

      "Ini na ang aton kuhaon, Dad, Mom," dungan nga ayu sang apat ka mga manghod ni Andrea.
	Gilayon ginsira ang kontrata. Ginpirmahan sang amay ni Andrea ang kontrata sa salaligan sang amo nga dumaan nga balay. Isa ka tuig sila nga magapuyo sa amo nga balay kag nagapangayo sang apat ka bulan nga down payment ang salaligan nga gilayon naman ginhatagan sang mga ginikanan. Matuod gid nga makasarang sila magbayad sang arkila sang amo nga balay nga kinse mil tagsa ka bulan sadtong 1960 pa.
	Sabado sang aga sang mangahakot ang magpamilya sang ila kagamitan agod magsaylo na sa bag-o nila nga puluy-an. Bilog man nga adlaw ang ila gin-usik kag maasentar nila ang tanan nga dapat isaylo sa dapat sayluhan.
	"Baw, kapoy gid kita" nagalungo nga hambal sang iloy. "Gusto ko gid nga lainlain ang aton mapuy-an pero ang ginaatrasan ko lang amo ang mangahakot kon magsaylo na sang ilistaran. Ina gid lang ang gina-isulan ko."
	"Ako man, Mom, gusto ko always moving kita pero ang panghakutay amo ang ginakapuyan ko gid," sugpon man ni Andrea.
	Una nga nila gab-i sa bag-o nila ginsayluhan nga balay. Daw linampos sila tanan kag natulugan dayon sing mahamuok tungod kapoy gid sila kayo. Igu sila mag bugtaw, mataas na kaayo ang adlaw.
<b>Si Celia, ang Maluluy-on</b>
<i>Maria Luisa S. Defante-Gibraltar</i>


	Sang mapatay si Tyo Ray sa ospital wala na sia ginbalik sang iya pamilya sa ila puluy-an. Gindiretso sia sa isa ka kilala nga punerarya sa syudad sang Bacolod nga nahamtang sa kilid sang isa ka ospital.
	"Maayo ini kay matawhay sa punerarya. Ang gusto magduaw mahapos nga makaduaw tungod ang punerarya yara gid sa tagipusuon sang syudad. Samtang ang sa aton sa Singcang hulungdon gid kag ang aton iban nga mga abyan indi pa makatultol kon diin dapit sa Singcang ang aton puluy-an," hambal sang iya asawa.
	Madamu nga ang nagaduaw kay Tyo Ray sa adlaw-adlaw nga yadto sia nahaya sa punerarya. Kon kaisa aga pa may nagasampot na sa pagduaw. Halos sa tagsa ka takna may nagaabot gid sa pagduaw. Ang pinakamadamu gid nga manugduaw nagaabot humalin sa tapos ang panyaga tubtob sa tungan gab-i.
	Ang ginpahamtangan kay Tyo Ray amo ang pinakadaku kag pinakamalapad nga chapel sang ounerarya nga yara sa ikaduha nga panalgan sang amonga edipisyo. May tatlo ka chapel sa second floor kag nakuha sang panimalay ni Tyo Ray para sa iya amo ang pinakadaku sa tanan. Sa ground floor madamu man ang mga chapel apang mga magagmay kon ipaanggid sang sa second floor.
	Ang chapel nga ginahayaan sang bangkay ni Tyo Ray yara gid sa kilid sang ospital gani nga ang mga tawo nga nagapakadto-pakari sa ospital maathag gid nga Makita sa bintana sang chapel sa second floor.
      Hulyo 13 sang gab-I sang gindala sa punerarya ang bangkay ni Tyo Ray kag nagtener ini diri tubtob sang Hulyo 24 nga ginlubong sia sa isa ka memorial park sa Bacolod. Halos adlaw-adlaw nga tanan nagaunay gid si Celia kag ang iya magulang nga si Inday sa pagbantay sa nahaya nga amay sa punerarya. Si Tya Diday nga ila iloy nagapauli sa Singcang kon aga agod makatulog kag magabalik lang kon hapon sa pagtener naman sa bug-os nga gab-i. Sanday Nonoy kag Marset nagasampot man sa pag-amuma sa mga dumuluaw nga kon magdungan sa pag-alabot daw indi na matatapan sang maayo nanday Celia kag Inday. 
<b>Makabasa Paagi sa mga Dulunggan</b>
<i>Maria Luisa S. Defante-Gibraltar</i>


      Isa ka makatilingala kag indi mapatihan nga butang ining natukiban sining karon lang sang mga mangin-alamon nga may isa ka bata nga lalaki nga makabasa paagi sa iya mga dulunggan. Ining daw sa indi mapatihan nga abilidad ginkumpermar sang mga siyentipiko nga matuod gid.
	Ang bata nga makabasa paagi sa iya mga dulunggan amo si Tony Yu, isa ka batang Intsik. Si Tony Yu isa lamang kuno sang madamu nga mga batang Intsik nga makabasa paagi sa dulunggan.
	Sang matukiban sang mga siyentipiko nga makabasa si Tony Yu paagi sa iya duha ka dulunggan, ang iya abilidad nagguwa sa madamu nga mga pahayagan kag magasin-Intsik. Ang daku nga katingala sa sining iya abilidad amo man ang dalan sa pagkatukib sa iban man nga mga kabataang Intsik nga may subong man nga abilidad.
Si Tony Yu nagapangabuhi sang normal nga subong sang iban nga kabataan tubtob isa sadto ka adlaw nga sia ka gang iya abyan nagalakat padulong sa buluthuan.
	Iya ginkiskis ang iya dulunggan sa dyaket sang iya abyan. Gilayon napanan-aw ni Tony Yu ang isa ka kaha sang sigarilyo kag nabasa sang iya utok ang ngalan sang amo nga sigarilyo nga may trademark sang nagalupad nga gansa.
	Ginsugid niya ini sa iya abyan nga gilayon man nga naghando nga may sigarilyo matuod sia sa iya dyaket kag husto ang nabasa nga trademark ni Tony Yu paagi sa iya sini dulunggan. Kinunyag si Tony Yu sa sining natukiban niya nga abilidad. Gani nagliwat naman sia sa pagtesting kon bala makabasa man sia sa gihapon paagi sa iya dulunggan. Sa sini nga tion ang iya gintilawan amo ang isa ka guban sang mga trabahador nga nagahampang sang paktanay.
	Iya ginhangkat ang mga trabahador nga mag-drowing sang mga Chinese character sa isa ka panid nga papel. Pagkatapos sini, iya ini ginpapiod sa ila. Matapos nila ini mapiod, gin-uyatan ini ni Tony Yu paatubang sa iya dulunggan. Makaligad ang pila ka tion, iya ginbasa ang amo nga mga Chinese character sa tuman nga katingala sang mga trabahador nga nagsulat sadto. Sang bukaron ang among napiod nga papel, napamatud-an nga husto tanan ang pagkabasa ni Tony Yu sadto nga papel paagi sa iya dulunggan.
<b>May Diperensya Sia sa Lawas, Apang...</b>
<i>Maria Luisa S. Defante-Gibraltar</i>


      Kasaysayan ini ni Elpidio Francisco, biktima sang balatian nga polyo, nga sa pinahak sang iya pagkainutil, nagtinguha sia agod magmadinalag-on sa iya pangabuhi.
	Si Elpidio gin-atake sang balatian nga polyo sang bata pa. Ang iya duha ka batiis nangin paralisado nga daw nagakaitos kag indi na niya ini mapuslan. Bangud sini nga kasablagan, sang nagapaniguon na sia sing pito ka tuig, wala sia gilayon makapalista sa Grade 1.


      







9







Title:Balaan
Balaan...
Nga daan kon baskog ang ulan, nagaawas ang tubig sa imbumal kag kon kaisa nagasulod pa ang tubig sa ila balay. 
	Ginsuptan gid ni Gabriel ang adlaw nga ini. Sang nagligad nga bulan, wala gani niya ginhandaan ang iya kaugalingon nga kaadlawan kay nagasupot sia para sa kaadlawan ni Arthur. Ikaduha ka tuig na nila ini nga pag-updanay. Gusto niya nga mangin memorable ining adlaw para kay Arthur. 
       Ang ila balay, isa ka diutay nga hulot nga sugpon sang balay sang nagapaarkila sa ila sa squatter's area sa baranggay Villa Anita. Isa ka libo kada bulan ang arkila nila sini. Kulang-kulang sa apat ka metros ang kalaparon sini kag lima ka metro ang kalabaon. Sa pinakapunta ang ila kusina kag didto man ang pwertahan sang kasilyas nga nagasirbe man nga banyo. Sa tunga ang ila katre kag sa atubang sang pwertahan ang diutay nila nga sala nga may malaba nga pulungkuan nga kawayan. 
       Simento ang ila salog nga ginhapinan ni Gabriel sang linolyum nga ang disenyo marmol nga puti agod mangin masanag. Pader naman sang kaingod nga madaku nga balay ang dingding nila sa wala kag recycled naman nga tapi ang sa tuo. Recycled man nga sinas ang ila atup nga kon tig-ululan nagatulo. Magasto sa epoksi. 
       Bisan diutay lang ang ila balay, ginasiguro pirme ni Gabriel nga matinlo ini bisan gab-i na sia nagapauli halin sa Assumption kon diin sia nagaobra bilang dyanitor. Wala sia nagakatak-an sa pagpaninlu. Sa iya pamatyag, aIDO na gid man ini siguro ang iya papel sa kalibutan nga ini, ang maninlu sang ginalapta sang iban. 
       Ang pagpaninlu amo lang ang nahibal-an niya obrahun kag kontento naman sia sining iya trabaho. Ang duha niya ka manghod, napatapos niya sa kolehiyo. Si Junior, arkitek na subong kag ato sa China nagatrabaho kay budlay mangita sang trabaho diri kon mahina lang ang irno koneksiyon. Si Richard, tatlo na ka tuig nga nagasakay sa barko. 
       Indi wakalan nga sahi sang tawo si Gabriel. Pero samtang nagapanilhig, nagapangbagnas, kag nagapanglampaso siya sang kapilya kag mga klasrum sa Assumption, wala untat ang galing sang mga tinaga sa iya hunahuna. Pinne niya ginasiling sa iya kaugalingon nga bisan dyanitor lang sia, napaeskwela niya ang iya mga manghod kag amo na ini siguro ang pinakadaku niya nga binuhatan sa kabuhi. Nahibal-an niya nga daku ini nga pasalamatan sa iya sang iya mga ginikanan kag mga manghod. 
Ang iya ginikanan ato sa Estancia. Pagpangisda man lang ang pangabuhian sang iya amay. Subong nga may arkitek kag obersis na sila sa pamilya, nakatibawas man ang iya mga ginikanan. Ginapahimuan sila sang balay sang bata nila nga arkitek. 
       Pero wala iya plano si Gabriel nga magsalig sa iya mga manghod. May asawa na ang mga ini. Estable man ang iya trabaho sa Assumption kag mabuot sa iya ang mga madre kay mapisan sia nga empleyado. Subong nga wala na sia ginasagod, nagmag-an ang iya pagpangabuhi. 
       Pulo na sia ka tuig nga nagaobra sa Assumption. Ining dakbanwa sang Iloilo na ang iya ginakabig nga puluy-an. Matuod nahidlaw sia sa iya mga ginikanan ugaling wala man sia plano nga magpauli sa ila sa Estancia kay indi man sia kasarang mangisda. Isa pa, subong nga ari na si Arthur, para ano nga magpauli pa sia? Nahidlaw man sia sa iya mga manghod. Maayo lang kay ari na si Arthur. 
       Matig-ang na sia agod sud-an na lamang ang lutuon niya karon pagpa-uli nila halin sa sirnbahan kag tindahan. 
       Gusto ni Gabriel nga sa simbahan sang Molo pirme sila masimba ni Arthur kon Dominggo. Nanamian sia abi magtan-aw sang desisais ka mga santos nga babaye sa simbahan nga ini nga parespares nga nagalinya halin sa pwertahan tubtub sa altar. Pamatyagan niya mas pamatian sang Dios ang iya mga pangamuyo kay madamu diri mga santos kag mga babaye pa. 
       Indi man maeksplikar ni Gabriel kon ngaa mas madali sa iya magsalig kag mag-estorya sang iya mga problema sa mga babaye. Amo ini gani nga nanarnian sia sang iya trabaho sa Assumption kay mga madre ang iya mga ama. Nabudlayan si Gabrielle makig-estorya sa mga lalaki. 
       Sa tanan nga mga madre, si Sister Lydia ang iya nagustuhan. Tigulang na ang madre nga ini nga nagadumala sang kapilya. Mabuot ini kag pirme sia ginatagaan sang sandwich. Si Sister Lydia ang nagtudlo sa iya nga magsalig sa kaalwan kag paghigugma sang Ginuo. Ang tudlo sang madre kay Gabriel, kon may problema sia, indi sia magduhaduha nga magdangop kay Mother Mary kay ginapamatian gid kuno ni Ginuong Hesus ang iloy sini. 
       "Ikaw pa nga tukayo mo ang arkanghel nga nagpakita kag nag-anunsiyo nga ginabusong niya si Hesus," sUing sang madre sam tang ginakay-o ang mga pula nga rosas sa kristal nga plorera. 
       "Tukayo ko, Sister?" 
       "Huo, si Gabriel isa ka arkanghel." 
       Madaku gid sadto ang kalipay ni Gabriel sang mahibal-an niya nga tukayo gali niya ang isa ka arkanghel. Kag arkanghel pa nga mala pit kay Mother Mary! Ang nahibal-an lang abi ni Gabriel, naghalin ang iya ngalan sa ngalan sang basnigan nga ginatripulantihan sadto sang iya amay. Wala gid sia naghunahuna nga ngalan gali ini sang anghel. 
       Umpisa sang nangin abyan niya si Sister Lydia, nagpalasimba na si Gabriel. Wala gid sia naghinulsol kay sadto kon may problema sia sa kwarta, mangadi lang sia sa chapel, nagakasolbar gid. Pareho lang sadto sang gusto mag-eskwela ni Junior sa pagkaarkitek. Sa University of San Agustin lang may kurso nga ini kag nahibal-an niya nga mahal ang matrikula. Nangayo sia bulig kay Mother Mary kag sa mga santa sa simbahan sang Molo kag nasulbar ang iya problema. Nakakuha sang scholarship si Junior sa San Agustin bilang working student. Amo man sang manogkuha ini sang board exam, nagsindi sia sang kandila sa Molo kada hapon. Ti kundi nakapasar ang iya manghod. 
       Kag nakayuhum si Gabriel sang pasiplatan niya si Arthur sa iya tupad nga nagapamati sang sermon. Si Arthur gani, ginpangayo man niya kay Mother Mary kag sa mga santa. 
       Una niya nga nakita si Arthur sa food court sang Gaisano City sang nagligad nga tuig. Dominggo sang hapon yadto kag nagpa-Gaisano si Gabriel agod magtan-aw sang sine. Nagutom sia amo nga naghapit anay sia sa food court agod magkaon sang paborito niya nga spaghetti. Sa pihak nga lamesa sa atubang ni Gabriel may lima ka estudyante nga lalaki ang nagakalaon man. Kagwapo gid sang panan-awan ni Gabriel sa isa nga naga-t-shirt sang pula --mataas, maputi, matinlo ang malip-ot nga buhok. Nanamian gid si Gabriel mamasyar sa Gaisano City kay madamu diri mga estudyante nga nagaistambay. Madamu gwapo. Nanamian 
siya magtan-aw sang mga lalaki. 
       Nawili si Gabriel sang tan-aw sa mga lalaki sa pihak nga lamesa. Masadya ang pagestoryahanay sang mga ini. Ang basketball nga nadag-an nila sang isa ka adlaw ang ila ginaestoryahan. Ang nagabangka amo ang nakapula. 
       Dugay-dugay, nagtindog ang nakapula. Nagpalapit ini sa lamesa nga ginahamtangan ni Gabriel. Nakibot si Gabriel kag claw gulpi sia kinulbaan. Basi sumbagon sia sini kay basi nangakig nga ginatan-aw gid niya sia? Nagpungko ining nakapula sa atubang ni Gabriel. 
       "Migo, kaina pa tan-aw mo sa akon. Type mo ko haw?" siling sini nga nagayuhum. 
       "A ... , wala a," sabat ni Gabriel kag medyo nadula ang iya kulba kay indi man akig ang nakapula. Gwapo matuod ini kag kahumot. 
       "Ti  ano, gusto mo mag-good time?" 
       Nakuha dayon ni Gabriel ang buot silingon sang nakapula. Makapila naman abi sia nga naka-pick up sang lalaki. 
       Masiling ni Gabriel nga indi gid man sia dalok-dalok sa lalaki. Maayo gani kon makatilaw sia sang lalaki makaisa sa isa ka tuig. Pamatyagan niya gam, daw manuglaon na sia. Paano abi kay sang una, wala sia iban nga ginapanumdum kundi ang map aka on kag mapaeskwela ang iya mga manghod. Trabaho lang sia nga trabaho kag wala na sia tiempo pa nga manumdum sang mga indi man gid importante nga bagay pareho sang seks. 
       Hayskul sia sa Estancia sang una sia makatilaw sang seks. May klasmeyt sia sadto nga crush gid niya, si Ipe nga team captain sang third year sa basketbol. Si Gabriel ang water-boy kag nanamian sia magsirbe kay Ipe. Sang nag-champion ang ila team, nag-victory party sila sa isla sang Sicogon kag ginpaupod si Gabriel. Ginpilit sia sadto nanday Ipe nga mag-inom sang Tanduay kag nahubog sia. Madasig nga natabo ang tanan. Gindala si Gabriel ni Ipe kag sang isa ka upod sini nga basketbolista man sa tent. Daw kaangay lang nga ginlugos sia pero ang masadya kay nanamian si Gabriel. Amo lang ina galing, pagbalik nila sa Estancia, wala na sia ginsapak ni Ipe. 
       Maisip pa ni Gabriel sa iya mga tudlo ang mga lalaki nga nag-agi sa iya kabuhi. Sang bag-o pa lang sia diri sa Iloilo, may taga-Culasi, Antique nga taxi driver sia nga nakaupod sa bordinghaws. Kon mahubog gam sila, may nagakatabo sa ila nga duha. Pero indi man niya makabig nga nobyo niya ato si Alex. Pero makapila man ka beses nga nagseks sila. Nauntat lang sang nangita na si Gabriel sang rentahan nga isa ka kwarto kay maeskwela na diri sa syudad ang iya duha ka manghod; tub tub sa nangin masaku na sa pagproblema sang mga kinahanglanon sang iya mga manghod si Gabriel kag wala na sia tiempo manumdum parti sa seks. 
       Sini lang nga wala na sa iya luyo ang iya mga manghod, nag-umpisa sia panglalaki. Kaduha na sia ka beses naka-pick up sang mga lalaki nga bayaran sa kilid sang Amigo Terrace Hotel kon gab-i. Naka-pick up man sia kaisa diri sa Gaisano. 
       "Ti ano na, ma-good time ka? 
       "Ngaa pwede ka?" sabat nga pamangkot ni Gabriel. 
       "May booking na ko galing dugay-dugay. Ara may upod ako, si Ramon. Medyo virgin pa na sia kag dakota harrison," siling sang nakapula nga may igpat sang pagpanintar ang mga mata. 
       "Tagpila?" 
       "Five hundred lang." 
       "Kamahal." 
       "Medyo virgin gani." 
       "Kamahal man gihapon."
       "Three hundred."
       "Sige." 
       Kag nagbalik sa iya mga upod ang nakapula. May gin-agbayan ini nga lalaki kag ginhutikan. Nagtindog ini kag upod sa nakapula nga naglakat palayo sa ila grupo. Ginsenyasan sang nakapula si Gabriel na magsunod. Didto sila nagtindog malapit sa eskaleytor. 
       "Si Ramon. Ikaw na ang bahala sa iya ha. Three hundred. Enjoy!" "Dali na," siling ni Gabriel kay Ramon. 
       Mahuluy-on ining si Ramon. Daw indi gani makatulok diretso kay Gabriel. Amo man si Gabriel, indi man niya matulok sang diretso ang kaupod niya nga lalaki. Nagdiretso sila gwa kag nagsakay sa taxi. Sa Flower Motel sila sa Lapaz nagpadul-ong. Sa taxi gintan-aw ni Gabriel si Ramon. Mataas ini. Mailom-ilom. Matinlo ang panit. Matinlo ang malip-ot niya nga buhok. Indi gid man gwapo pero indi man malaw-ay. 
       "Diin ka nagaeskwela?" pamangkot ni Gabriel. 
       "Dira lang sa higad-higad a," sabat sini kag nagyuhum. Maputi kag matadlong ang iya mga ngipon. 
       Si Ramon amo ini si Arthur. Kabuot kay Arthur kag makatatlo pa sila ka beses nga nagkitaay liwat ni Gabriel. 
       Estudyante ini sang marine engineering sa St. John Maritime Academy. Taga-Leon ini sia. Klasmeyt kag barkada niya atong nakapula nga si Randy. Estorya ni Arthur, naganyat lamang sia ni Randy nga magkolboy kon kaisa, kapin pa gid kon dugay mag-abot ang iya allowance halin sa uma. Nahuya tani kuno sia ugaling si Randy man ang nagapangita sang iya kustomer. 
       Nahulog ang buot ni Gabriel kay Arthur tub tub nga ginhigugma niya ini. Ginhagad niya si Arthur nga mag-estar sa iya balay sa Villa Anita. Nagpasugot man ang bata kay makalibre ini sang ilistaran kag pagkaon. Ginpapromisa lang sia ni Gabriel nga indi na sia magkolboy kay sia na lang ang mahatag sa iya sang allowance kon kulang ang ginapadala sang iya ginikanan nga mga mangunguma sa Leon. 
       Daku gid ang kalipay ni Gabriel nga may upod na liwat sia sa iya balay. 
       Nabulong ang iya kahidlaw sa iya mga manghod. Si Arthur indi lamang niya nangin nobyo kundi nangin manghod man niya. 
       Alas-otso pa lamang sang gab-i hubog na sanday Arthur kag ang apat ka barkada sini. Isa na ka kaha nga serbesa ang ila nainom. Pero wala ina kaso para kay Gabriel. Ang importante para sa iya, malipayon si Arthur sa iya kaadlawan. 
       







8







Title:Paghigugma sa Perpekto nga Lalaki
Paghigugma sa Perpekto nga Lalaki...
      Si Karl, paryente nanday Mario. Magpakatlo ang ila amay. Ugaling sa Puerto Princesa sa Palawan na iya natawo si Karl kay didto nakapangasawa ang iya amay nga isa ka negosyante kag politiko didto sa Palawan. Sang diutay pa si Karl, pirme sila nagabakasyon kon Paskua kag Semana Santa sa Roxas. Sa mga pagbakasyon nga ini, pirme updanay sanday Karl kag Mario. Upod sila nga nagahampang basketbol, kag sa kahapunanon, nagabisekleta sila pakadto sa Baybay, Roxas agod mamulot sang mga mataliwis nga <i>shell</i>. Kon kaisa, nagapaligo man sila.
      Sadto pa lamang, may natago na nga paghigugma si Mario kay Karl. Kabuot abi kay Karl sa iya. Wala sia iban nga abyan kundi si Karl lamang. Kon updanay sila ni Karl, tuman ang iya kalipay. Malimtan niya ang mga pagpangakig sa iya sang iya <i>daddy</i>. Wala sia ginatawag ni Karl nga mango. Pirme niya ginahulat ang pag-abot sang paskua kag sang Semana Santa agod makaupdanay liwan sila.
      Sang hayskul na sila, nag-untat na ang pagbakasyon nanday Karl sa Roxas. Nangin aktibo na gid abi sa politika ang tatay ni Karl. Wala na sila tiempo sa pagbakasyon.
      Sa San Agustin nag-eskwela si Mario kay nahibal-an niya nga diri nagaeskwela si Karl. 
      MABASKOG ang bundak sang ulan kag ang huyop sang hangin. Ang bagyo nga ginbalita sa TV, ato man sa Samar-Leyte. Wala man signal sa Iloilo pero kon tan-awon ni Mario ang paghilay sang magapa nga mga sanga sang mahogani sa kampus tungod sa waswas sang hangin, daw may bagyo gid. Ginkup-an niya ang iya bag kay nakabatyag sia sing katugnaw. Sa Student Center sia nagapungko kag ginahukat nga manaog si Karl nga ato didto sa opisina sang Student Council sa ikaduha nga panalgan. May ginatapos lang nga mga sulat si Karl para sa proyekto nila sa Tilipunan Community Center sa Tansa, isa ka <i>squatter area</i> sa city proper. Pasado na alasais kag madulum na ang palibot. Diutay na man lang ang mga tawo sa kampus. Nagpalauli na kay maulan ang kagab-ihon.
      Okey lang kay Mario ang maghulat. Malipayon sia sa paghulat kay Karl. Sa iya tagipusuon, ginapabugal niya ang hinigugma kay isa ini ka responsable nga presidente sang Student Council. Sikat si Karl kag <i>landslide</i> gani ang pagdaug sini sa eleksiyon.
      Madamu nga mga babaye ang may gusto kay Karl. Mataas ini, <i>six footer. </i> Masinaw kag malimpyo ang pamanit. Tungon Intsik ang iya iloy, may pagkasingkit ang iya mga mata nga bagay sa iya. Ang nanamian sa tanan ni Mario kay Karl, mapula-pula ang mga bibig sini. Sikat si Karl indi lamang kay guwapo sia kundi sikat sia kay manami sia maghambal. Sang <i>first year</i> pa lamang ini, pirme na nagadaug sa <i>oratorical</i> kag <i>extemporaneous speaking contests</i> sa mga <i>literary musical. </i> Maalam man ini. Manuggradwar ini sa Marso nga <i>magna cum laude. </i>
      Pero wala gana si Karl sa mga babaye nga nagalagas-lagas sa iya. Sa nahibal-an ni Mario, isa lang ang tayp ni Karl. Si Rossbelle, ang <i>editor in chief</i> sang The Augustinian, nga third year sa B. S. Psychology. Indi ini mataas pero guwapa kag may korte ang lawas. Matinlo sia tan-awon kapin pa gid ang buhik sini nga asta abaga nga malagtum kag daw bag-ong <i>shampoo</i> pirme. Manipis lamang ang meyk-up kag ang iya <i>lipstick. </i> Indi man maeksplikar ni Mario pero kon makita niya si Rossbelle nga nagalakat sa kampus, mapaanggid niya ini sa nagalupad nga pinungpong sang kolor-lila kag kolor-rosa nga mga liryo kag mga klabel.
      Pasado na alasiyete sang makapanaog si Karl. Mahina na ang tulo sang ulan pero mabaskog man gihapon ang hangin. Nakaasul nga <i>jacket</i> si Karl. Nadula ang pangalal-ag ni Mario sa malain nga tiyempo sang makita niya si Karl. Pero wala nagayuhum si Karl. Daw may problema.
      "Kaina ka pa?" pamangkot sini kay Mario.
      "Okey lang."
      "Ang pamangkot ko kon kaina ka pa da nagahulat." Akig ang tingog.
	
      	"Solosobra isa ka oras."
      "Ti  ngaa wala ka nasaka dodto sa office? Mabaskug ang ulan kag hangin. Ti nabasa ka?"
      "Okey lang ako."
      Kag naglakat na sila. Ginkuha ni Mario ang paying sa iya bag. Naglakat sila nga ginaagbayan sia ni Karl. Madulom na gid ang palibot. Ang mga paka sa <i>football field</i> nagakinalakala. Nakibot si Mario sang ginhalukan sia ni Karl sa guya.
      "Kahamut sa imo!" siling ni Karl.
      Wala na magsabat si Mario. Una ato nga higayon nga ginhalukan sia ni Karl sa sulod sang kampus. Siguro kay madulom na man kag wala tawo. Kag ano gid ina abi ang kawat nga halok? Daw lango-lango man lang gani nga halok. Pero bisan pa, napuno man gihapon sing kalipay ang kasingkasing ni Mario. 
      Kon magkitaay sila sa kampus, nagaandam gid si Mario sang iya paghulag kag ginahambal. Ginsingganan abi sia ni Karl sadto nga dapat taguon nila ang ila relasyon sa iban nga tawo. Dapat wala sing may nakahibalo. Manami lang kuno ang ila paghigumaanay kon sila lang ang nakahibalo. Wala sin may makaintiendi sa ila. Siling ni Karl, maapektuhan ang iya <i>image</i> kag <i>political ambition</i> sa kampus kon mabuko sila. Amo ina nga si Mario, wala gid naga-inagi sa eskwelahan. Wala gani sia nagaupod sa mga klasmeyt niya nga agi. Hipos lang sia kon sa klasrum sia. Wala gid sia barkada. Pero kon kaisa, daw nahisa man sia sa iya mga klasmeyt nga agi kay kasadya sa ila kon nagaupdanay. Kadlaw lang sila nga kadlaw kag wala sila nahuya maglakat nga nagaiwol-iwol.. indi man gusto ni Mario nga magiwol-iwol. Ang gusto lang niya, mangin hilway man sia tani sa paghulag kag sa paghambal. De numero na ang iya hulag sa la balay kon ara si <i>daddy</i> niya. Diri sa kampus, kinahanglan man mangin de numero ang iya hulog tungod kay Karl. Kon kaisa nabudlayan na gid sia. Mapaanggid niya ang kaugalingon sa isa ka maduagon ng pikoy nga ginadumilian sa paghuni kag napreso sa diutay nga hawla. Pero palangga gid niya si Karl. Himuon niya ang tanan nga gusto sini.
      Pagguwa nila sa Jalandoni <i>gate, </i> diutay na lang ang mga salakyan. Nagahininghining ang basa nga kalsada. Pagpondo sang dyip nga Laganes, ginsilingan niya si Karl nga masakay sila. Bal-an na ni Mario kon diin sila makadto. Sa Zuba, ang paborito nila nga restawran sa tabok sang tulay pa-Diversion Road.
      <i>Fried chicken, </i> pancit canton, kag madamu nga San Mig Light ang gin-order ni Karl. Subong nga gab-I, indi palahambal si Karl. Wala ang mga korni niya sini nga <i>jokes</i> nga bisan kapila na nabatian ni Mario nagakadlaw man sia gihapon. 
      Pareho na lamang sa joke sini parte sa langit kag dagat. <i> "What does the ocean say to the sky?" </i> Bisan bal-an na ni Mario ang sabat, nagapakunokuno sia nga wala sia makahibalo. Mapilitan man kuno abi si Karl ga ihatag ang sabat nga, <i> "Nothing. It just waves" </i> dala nag aksiyon sang lagbaan sini nga mga kamot nga ginapahay-pahay niya nga kuno abi mga balud. Kag dungan sila magkadlaw. Sa matuod lang mas naham-ut sila sa ila pag-intuanay kaysa gasgas nga <i>joke</i> nga ini.
      Pero subong nga gab-i, wala naghambal si Karl. Lag-ok lang ini nga lag-ok sang serbesa. Naghipos na man lang si Mario. Nag-<i>concentrate</i> sia sa pagkaon sang <i>fried chicken</i> kag pancit canton. Nasobrahan sang prito ang manok. Ang pansit naman iya, nasobrahan diutay sang asin. Pero ginkuha ni Mario isa-isa nag mga pasayan kag ginkaon. 
      Sa sagwa, mabaskug man gihapon ang huyup sang hangin. Subong nga mabagyuhon nga gab-i, mainanggaon ang kasanag sang magagmay nga mga <i>boracay lamp</i>. Napalibutan sang tarapal ang kawayan nga restawran. 
      Sang makalima na ka botelya si Karl, nagangisi-ngisi ini nga nagatulok kay Mario. Nahibal-an ni Mario nga hubog na ini.
      "Ngaa kahipos sa imo?" pamangkot sini nga may pagpanintar ang tingog kag ang panulok kay Mario. 
      "Indi no. Ikaw 'ya ang mahipos halin pa kaina," sabat ni Mario.
      "Ako? Mahipos?!" sabat ni Karl kag dayon nagharakhak.
      "Hubog ka na."
      "Ako,hubog? Basi ikaw ang hubog. Anay ka, ngaa daw kagwapa sa imo subong?"
      "Hubog ka na. Lakat na ta," siling ni Mario kag ginsinyasan ang weyter nga ihatag na sa ila ang chit.
      "Mainom pa ko 'ya!"
      "Tama na ina. Hubog ka na. may problema ka amo na nga nagaamo ka sini."
      "Ano nga problema man? Wala ako ya problema! Gusto ko lang 'ya mag-inom subong nga gab-i."
      Sang mabayran na ni Mario ang ila ginkaon kag gin-inom, ginguyod niya pagguwa si Karl. Indi pa tani maglakat. Indi na tadlong ang lakat sini. Indi na mabuksan ni Mario ang iya paying. Medyo mabaskog ang ulan. Nabasa sila sang magtabok sila sa tulay nga simento halin sa restawran pakadto sa <i>waiting shed. </i> Maayo kay may nagatambay na didto nga taksi. Nagsakay sila dayon. 
      "Sa diin kita sir?" pamangkot sang tigulang nga <i>taxi</i> drayber.
      "Sa Aurora Subdivision, manong," sabat ni Mario.
	Pagkabati ni Karl, ginsilingan sini ang drayber nga sa Sophia, isa ka motel sa Baluarte, sila idul-ong.
      "Ha?" siling sang drayber nga daw nakibot.
      "Sige, manong, sa Sophia na kami," sabat ni Mario.
      Dayon man ginpaandar sang drayber ang salakyan. Pero nakita ini ni Mario nga nagta-aw sa espeho sa iya ulohan kay daw medyo natingala kon ngaa sa Sophia makadto ining duha ka lalaki nga daw wala man agi sa mga ini.
      Pagsulod nila sa kwarto sa motel, nakibot si Mario sang hinali siya dinakop ni karl kag ginpahigda sa kama. Ginsampawan sia sini kag gin-uyatan ang iya duha ka kamot.
      "Hubog ako siling mo?" pamangkot sini nga nagangisi.
      "Huo, hubog ka. Gina-<i>rape</i> mo na ko gani," nagayuhum nga sabat ni Mario.
      "<i>Rape</i> gali ha. Ako, <i>rapist</i>? May <i>rapist</i> bala nga gwapo?" siling sini dala haluk sa liug ni Mario.
      Nakalaman si Mario pero indi siya makahulag.
      "Kar! Kalam!" singgit ni Mario.
      "Kalam gali ha!" kag kinagat siya ni  Mario.
      Naghaplak ini sa sobra nga kakapoy sa ibabaw ni Mario. Pareho sila nga basa sang balhas.
      Hinay-hinay nga nagbangon si Mario kag nagkadto sa banyo. May dugo ang <i>toilet paper</i> nga ginpahid niya sa iya buli nga mahapdi. Gintan-aw niya ang iya dugo sa puti nga <i>toilet paper</i>. Ang duag sini daw pula nga bogambilya. Kanami nga kolor ang dulot sang kahapdi sang iya buli! Naligo siya kag ginhugasan ang iya lawas. Kon iban nga lalaki sini ang naghimo, siguro daw gin-<i>rape</i> ang iya pamatyagan. Pero tungod si Karl ang may kahimuoan sini, sunggod lamang ang iya nabatyagan. Samtang naga-shower sia, nagsulod si Karl sa banyo. Nagpalapit ini sa iya kag ginkup-an sia sa likod.
      "I'm <i>sorry</i>, Mar. <i>Sorry</i> gid," hani sini sa iya.
      Ihabunan tani sia ni Karl sa likod pero gintapik niya nag kamot ni Karl. Sa una nga tion, daw nahigkuan sia sa lalaki nga iya ginahigugma. Ginbayaan niya ini sa banyo. Sang mapahiran niya sang tualya ang iya lawas, naghigda sia kag gintabunan sang habol ang ang iya kaugalingon. Dugay-dugay, nagguwa naman halin sa banyo si Karl. Naghigda ini sa tupad ni Mario. Nagtalikod si Mario. Ginkup-an si ni Karl. Medyo naumpawan na ini sa iya nga kahulugbon.
      "Hoy, <i>sorry</i> na. indi ko intensiyon nga masakitan ka."
      Sa liwan, nagtalalagay ang mga luha ni Mario. Mabatyagan man niya sa gihapon ang hapdi sang iya buli. Natulugan siya nga nagahibi kag giakupkupan ni Karl.
      Pagkaaga, ginpukaw si Mario sang mga halok ni Karl sa iya dulunggan. Naghuni ang <i>text tone</i> nga Ocho-Ocho sang <i>cellphone</i> niya nga sa bulsa sang iya iya bag sa tupad sang kama. Ginkuha niya ini kag gintan-aw. May <i>message</i> sia halin kay Karl. Nagtaas ang iya kilay. Ginbalikid niya si Karl. Nagayuhom ini. Ginbasa niya ang mensahe: <i> "Im sori 4 wat hapnd las nite. Wat do u want me 2 do agd d ka mangakig?" </i> Ginbalik niya ang iya <i>cellphone</i> sa bag kag gin-atubang si Karl. Ginhalukan niya ang <i>adam's apple</i> ni Karl kag ginhampangan ini sang iya dila. Nalimtan niya ang hapdi sang iya buli. Ginpapanaog ni Mario ang iya dila sa dughan ni Karl. Ginhampangan niya ang mga utong sini nga mda malamonggo kag kolor-istroberi. 
      Indi mahibal-an ni Mario kon manamitan siya ukon makulbaan. Daw indi si Karl ang nagasampaw sa iya. 
      







8







Title:Anghel sang Capiz (2)
Anghel sang Capiz...
      ***
	Ang diktador nga si Marcos lang kuno ang napalayas sa EDSA. Pero ang  mga nagbulos nga president, maghalin kay Cory tubtub kay Ramos tuntub kay Estrada, tubtub subong kay Gloria, magarut man gihapon ang panggobyerno. Damu man gihapon ang wala trabaho, ang indi makakaon tatlo ka bese sa isa ka adlaw, ang indi makaeskwela, kag kon ano-ano pa.
	Ang militarisasyon malala man gihapon. Damu man gihapon ang mga mangunguma sa kaumhan kag kabukiran nga ginapang-agawan sang duta, ang wala gid ya duta, kag ginaulipon sang mga kapitalista. Mga manggaran nga ginagatasan ang mga pobre, mga manggaran nga wala ginaobra kundi magpahulag lang ang ila kwarto agud magtubo kag maghatag sa ila sang mas madamu pa gid nga kwarta. Ang mga imul, nagaimul pa gid.
	Wala sa EDSA ang matuod-tuod nga paghimakas. Indi kuno sa EDSA matabo ang matuod-tuod nga rebulosyon. Ang matuod-tuod nga rebulosyon ginahimo kag nagakatabo sa kaumahan kag kabukiran kon diin ang mga tawo napabay-an kag nagutuman.
	"Daw NPA ka bala mghambal," sabat ko sa iya.
	"Hipus, basi may makabati sa imo!" siling niya nga nagayuhum. Kag nakakadlaw kami nga duha.
      ***
	Nagasingkal na ang init sang makabugtaw ako. Nagatanday kag nagakupkop sa akon si Uriel.
	Sa paghulag ko nagabugtaw man sia. Nagyuhum sia sa akon.
	"Aga na," siling ko dayon bangon. Ginapamulot ko ang akon mga panapton sa salog kag madasig nga ginsuksok.
	Wala maghulag sa katre si Uriel. Nagayuhum sia nga ginatan-aw ako nga naga-ilis.
	"Nagdali ka gid..." siling niya.
	"Basi ma-late ako sa workshop. Sige. Dira lang ako sa M&M."
	"Bye..." sabat niya kag ginpyong ang iya mga mata.
	Halos nagadalagan ako pabalik sa M&M. Nagsinkal na ang adlaw. Naabutan ko ang nagapamahaw ang mga partisipante kag si Rico.
	"Diin ka naghalin mader? In case wala mo na-notice, nag-disappear ka lang kagab-I nga daw diwata. Ginbilin mo pa imo cellphone. Gamayan lang ako magpablotter sa police..." may malisya sa yuhum ni Rico. Made rang tawag namon sa isa kag isa.
	"Dyan lang sa tabi-tabi. Please don't ask me any question. I'll tell you the whole story in due time."
	"OK."
	"Mader, maligo lang ko anay kag mag-ilis."
	"Dafat lang. You smell like talaba!"
      ***
	Siyempre, bilog nga adlaw ko ginhulat ang pagbalik ni Uriel sa conference hall sang adlaw nga ato. Siguro natuyo lang siya kag nakapoy gid kon ngaa nagpabilin siya didto sa kamalig. Ako gani, nagatagungtong man ang ulo kay kulang sa tulog. Pero natapos lang ang panyaga, wala gid bisan landon niya ang nakaabot.
	Siguro nasat-uman man ni Rico nga ginatuyo gid ako. Ginhambalan niya ako nga nagsiyesta anay bisan isa lang ka oras. Siyempre nagbilin ako sa iya nga kon may mangita sa akon, pakadtuon lang sa akon kwarto.
	"Ay ambot, bulay gid kon ang imo amiga nagafahigal!" Daw naham-ot gid nga siling ni Rico dala kusi sa akon buy-on.
	Daw kanami sang akon nadamgo sadto. Nagalagsanay kuno kami ni Uriel sa sulod sang kakahuyan sa kabukiran. Damu mga ilahas nga bulak sa palibot. Sari-sari ang duag sang mga dahon - may pula, may bulawan, may kalayo. Damu man mga tumbak-tumbak mga alibangbang.
	Kasadya sang amon paglagsanay. Wala ako sang kakapuy nga nabatyagan.
	Bisan ano ako kadasig magdalagn, indi ko gid malab-ot si Uriel. Mas madasig sia. Kag na-realize ko, wala gali kami nagadalagan lang. Nagalupad kami! Nagalagsanay kami nga wala pagdapat ang mga tiil sa duta kag kahilamunan.
	Pagkatapos nagsulod si Uriel sa berde nga kawayanan. Nadula sia sa akon panulukan. Indi ako makasunod sa sulod sang kawayana. Nadiskubre ko, isa gali ako ka alibangbang! Berde ang malapad ko nga mga pakpak.
	Nagpanik ako. Ginasiggit ko ang ngalan ni Uriel. Gusto ko balikan niya ako. Kalapad sang talon. Kasubu mga-isahanon. Nagahibi na ako.
	May nanuktok sa akon kwarto. Damgo lang ang tanan. Pero daw tuod. Nagbangon ako kag nagpang-espeho. Wala ako pakpak. Damgo matuod.
	Abi ko si Uriel ang nagapanuktok. Pagbukas ko sangpuertahan si Beth gali. Miyembro sang secretariat.
	"Sir, ma-critique na kamo kuno ni Sir Rico sang mga binalaybay nga i-perform sang mga participant buas," siling sini.
	"Sige Beth. Manghilam-os lang ako. Masunod lang ako."
	Nawili ako sa pagbasa kag pag-analisar sa mga binalybay. Medyo nalipatan ko si Uriel kay nagsaku kami sa workshop. Nadumduman ko lang siya sang tapos na kami magpanyapon kag nagabinalik na ang mga partisipante sa ila mga kwarto. Nabilin ako ngga nagaisahon sa conference hall. Ginahulat ko si Uriel.
	Dugay-dugay, nagbalik si Rico. Bag-ong paligo ini kag nakailis. Kahumot sa iya. "Mader, mafahigal man ako," siling sini nga matam-is gid ang yuhum. "Indi lang ikaw ang anad ng Dios!"
	Marimis gid ang halakhak namon nga duha nga nagaalingawngaw sa conference hall.
	Ang ka-date ni Rico, isa sa mga weyter nga nagaserbi sa amon workshop. Indi ini gwapo pero mataas kag maskulado ang panglawason. "Materyales Fuertes" kon si Rico pa. Madunot kag magkalasuglasog gid kuno ang imo mga tul-an kon kup-an ka sini.
	Manug-alasdiyes na. Daw wala na ako nagalaum nga ma-abot pa si Uriel. Siguro sa sunod nga adlaw pa ini makadto. Medyo wala man gid kaso kay may duha pa man ka adlaw ang workshop.
	Namasyal na lang ako sa mga kalatsutsi. BIsan madulom didto, nagaputi ang mga nagkalataktak nga bulak sa duta. Medyo masanaaw didto. Nagahalin ang sanag sa isa ka puti nga bombilya nga nasab-it sa isa ka puno sang niyog sa unhan. Nagpulot ako sang isa kag ginsimhutan. Tuman kanipis ang humot sini.
	Nagpungko ako sa ibabaw sang lamesa. Nakapiyong ako sing makadali sa pagsimhot ko sa ulay nga humot sang kalatsutsi. Pagbukas ko sang akon mga mata, ara na si Uriel sa akon atubang. Nagayuhum.
	"Hi, John."
	"Ano ba 'yan, nakibot man ta sa imo. Daw aswang ka!"
	"Well, basi aswang gid man ako. Remember, diri ka sa Capiz."
	Nagpulupamasyar kami sa palibot sang resort. Sa likod nayon, may punungan. May karsada didto kag nakalab-ot kami didto sang lakat-lakat.
	"Sin-o ka gid bala?" Pati ako medyo nakibot man sa akon pamangkot.
	"Si Uriel gani," medyo naham-ot nga sabat niya. "Ano nga klase ina sang pamangkot?"
	"Wala lang. Ni wala ako kabalo sang imo apelyido. Ni indi ako sigurado kon ina bala'ng ngalan nga ginhatag mo sa akon matuod. Daw indi gani ako makapati nga magka-batch gid man kita sa San Agustin. Wala ka ginaestorya kon ano gid bala ang imo obra, ang imo papel diri sa kalibutan. Ni indi ako sigurado subong kon tuod ka gid bala, kon nag-exist ka gid man bala. Basi produkto ka lang sang akon imahinasyon. 
Basi ginahampangan ako sang akon painuino. Kaina ginhulat ta ka bilog nga adlaw. Gusto ta ka makita nga masanag.	"

	
	
<i><b>Gugma nga wala magtahaw</b></i>
<i><b>Pio A. Apil</b></i>

	KLASMITAY kami ni Dolores Alfaras, hay Doris. Sa elementary pa lang kami kag yara sia sa edad nga katorse ka tuig, kag ako desisais. Ako sulterito naman kag sia mamutikan nga nagaamat palamuklo ang iya dughan kag nagaamat man tubo ang dalagan hon niya nga pagpanahingtahing sang kaugalingon. Nanamian gid ako magtulok sa iya nga daw wala sang kabulosgan. Binatyag ko ang likom nga paghigugma sa una nga kahigayunan. Gintago ko lang ang akon balatyagon sa pagpasulabi sang akon handom sa kabuhi nga ndi masablagan sang iban nga butang ang akon pagtuon.
	Apang pangasa nga pangabuhi ini. Indi ako makatulog. Ginatublag ako sang akon haddurawan sang katahom ni Dolores Alfaras. Tinuhog sang baslay ni Cupido ang akon kasingkasing. Sia lang pirme ang sa akon pinsar. Nagwapahan gid ako sa iya	
nga kon mag-ingdanay kami ginahaklo ko ang alisbong sang iya kaanyag nga daw sinipad sang bulak nga alamagon sang makalit nga buyog nga magasuyop sang matam-is nga dugos.
	Amo bala ini nag ginatawag nga "first love" nga nagapanalingsing sa lamharon nga kasingkasing? Indi ako maespilar sang kahuulogan. Madalom hangpon. Tagipusuon ko lang nga natakpang sa sulod sang akon dughan ang makahangop nga nagaapresyar sang mayutyot nga tulalay-pangpukaw sa nagakatulog ko nga balatyagon kag makasugid sang tunay nga kahulogan.
"Doris... ginahigugma ko gid ikaw," nga daw medyo pahurabog ining akon halambalanon nga nanginkabangdanan sang iya pagkasal-ag. Indi sia gusto nga ini ang mabatian niya sa akon. Wala ini sing bili sa iya. Ayhan masiling ini nga nagayamuhat ako. Nagabuhi sang mga tinaga nga indi malahalon. Para sa akon, si Dolores Alfaras, wala lang makahangop kag indi ko man mapilit kon indi sia maghangop sang ginatawag nga paghigugma. Kon makabatyag siguro sang ginatawag nga "first love" nagapati ako nga iya ini pangitaon sa llaki nga iya nahamut-an kag madula ang iya pagkamasinal-agon. Manginmahagop siguro ang iya kasingkasing. Kag sa wala pamalibad, iya ako palapita kag ingudan nga mabatyagan niya ang akon pagpalangga. Apang indi ko man mabasol ang iya pagkaidlas. Tama pa abi ka lamhad ang iya kasingkasing nga ayhan nagasugod pa lang panglugdo kon sa mga tanom kag indi pa dapa kutlon. Hulaton nga maglaba ang dawog para wala usik kon kinahanglanon.
	Kon sa bagay, modesty aside, guwapo man ako nga pagkatinuga nga tumandok sang amon barangay nga inanak sang mag-asawa-Eulogio Bansale kag Margarita Limos. Tambihanay man lang ang amon barangay nga ginestaran. Si Tatay guwapo man nga pagkatawo nga naluyagan man gani si Nanay sang magpanuyo si Tatay sa iya. Si Tatay naanaran tawgon nga Oloy Katsila sa pagdistinger sang iya sangay sa amon lugar. Kataas man sang iya ilong nga nagasinantu man sa iya panghitsurahon, kayumanggi sing pamanit kag mataas nga tawo. Bilang anak, nag-ilog man ako sang iya pagkaguwapo. Indi ako maulihi sa akon mga kalabupad. Mataas man ang akon ilong, kag sa nagatubo ko nga lawas, magataas man ako kasubong ni Tatay.
	Sa eskwelahan, naga-lead aji sa klase. Palangga ako ni Miss Basadre nga amon maestra. Ini kuntani nga kinaiya ko ang matalupangdan ni Doris sa akon. Sia abi ang akon inspirasyon nga ang akon paghigugma sa iya naghatag kabakod sa akon paghimakas sa katumanan sang akon handom sa kabuhi. Apang ini tanan sa kay Doris wala sang kapuslanan.
	Nag-abot ang ikaduhang Inaway Kalibutanon. Nagtakas ang mga soldadong Hapones sa Pilipinas. Nag-untat ang pag-eskwela sang mga estudyante. Nagkinarankaran ang mga pumoluyo bakwet sa kabukiran sa kahadlok sa mga soldadong Hapones. Kami iya didto sa Pototan, Iloilo magpatupling-sa Barangay Barasan sa lugar sang mga kaparyentihan ni tatay. Binayaan namon ang amon banwa nga Anilao. Siling, sa Barasan wala Hapon. Apang may didto man gali. NAgapamaryubaryo kag nagapanakasaka sa kabalayan nga nagapangit sang sarang nila makaon. Nagapinas-an sila sang ila mga pusil nga nagabadlak kio silakan sang init sang adlaw. Makahaladlok kay kaaway nga daan, kag kon ano ang mapigngan nila mahimo nga mangluthang dayon. Maayo kay wala man sila nagapamintas. NAgapangamigo man sa mga sibilyan. Apang sang ulihi nagbangis sila, kay napatyan sila sa ambush sang Philippine Army sa Tresnsera nayon samtang nagalakat sila pasulod sa banwa sang Pototan. Hinadlukan kami. Mga isa kami ka bulan sa Barasan nga nagmantiner tulog sa sulosulakob nga ginpatindog ni Tatay. Tama gid kabudlay sang amon pagsinalayo. Pumatlas kami sang ulihi balik sa Baranga Dangula-an. Diri lisiklisik lang ang amon ginabida kay may adlaw nga ang mga Hapones nagapamaryubaryo. Indi masanyog ang kalinong nga amon ginapangita sa amon palibot. Imo kalas, imo dalagan. Daw nagapaabot ka lang pirme sang hitabo nga makulolba.
	Isa ka adlaw, nabalitaan gani namon nga si Manong Rupen nga pakaduha ko, piñata sang mga soldadong Hapones. Ambot kon diin ato sia maghalin nga nasugata niya ang mga Hapon sa suba sang Dangula-an. Kona no lang siguro ang iya ginpanghambal nga nagpaakig sa mga Hapon kag pinugotan sia. Sadto nga mga tinion, si Tay Todio nga magulang ni Tatay, nakaulaog sa suba. Kona no lang ang iya ginkuha didto. Samtang nagalakat sia, nalantawan niya ang mapula ng anagailig nga tubig sa sulgan. Pinalapitan niya kag dugo gali ang iya nakita. Sa ulounhan sini, didto may bangkay nga nagub-ob nga wala na ulo. Ang ulo mga duha ka metros ang natagban. Kilala ni Tay Todio - si Manong Rupen gali nga bana ni Manang Rosa. Nanunda sia sa mga tawo sa barangay kag ila kinadtuan. Hinakwat nila kag tuwangan pakadto sa balay sini kag didto ginhamyang.
      Natapos ang giyera sa bulig sang Amerikano sa pagpanguna ni General Douglas MacArthur. Kag nagluntad ang katawhayan sa pungsod. 







9







Title:Si Manong Dulfo
<b> Si Manong Dulfo </b> 
Renato Ballesteros

Alabaab pa kayo ang silak sang adlaw sa sidlangan apang bati-on na sa kabugosan sang purok ang binais kag sininggit sang mga kabataan nga nagahampang sang tumba-lata sa malapad nga ugsaran sang nagapalibot nga mga pamalay. Ngayon sa banas dapit sa malapad nga ugsaran nagayungyong ang dalagku kag malagba nga mga sanga sang isa ka daku nga puno sang sambag. Sa idalom sang puno sang mabakod nga kahoy, nagapinungko sa papa gang pila ka pamatan-on nga nalingaw sa mga gagmay nga nagadinugsing. Samtang ginasulu-sunlong nila ang mga kabataan nga indi magpasupil sang ila kalutusan, nagdugang ang kasadya kag kagamo sang ila pagdiwasing.
	Gikan sa malapad nga salayhan, isa sa mga nagahinampang ang nakasiplat kay Manong Dulfo nga nagapadulong. Sa gilayon pinulot sang nakakita kay Manong Dulfo ang iya simagol kag dumalagan samtang nagakurog ang tingog nga nagsinggit: "Ara si Dulfo bu-ang!" kag sakakibot sang isa sa mga kahampang nga wala makapangaman, nagtinal-as nga nagkalabin ang ila mga tsinelas. Sang magtadlong siya sa ila ginahampangan, layo naang hinadlukan nga mga kabataan. "Si Dulfo bu-ang... Dulfo bu-ang...!" ang nagtinagring nga mga tinaga nga ila binilin sa igtalupangod ni Manong Dulfo nga diretso sa pag-usoy sang banas kag wala magsapak sa nagdinalagan.
	Daku ang katahap indi lang sangmga gagmay nga kabataan kundi sanghalos kadam-an nga mga kaingod kay Manong Dulfo. Kay sumugod kuno nga naglala nag id si Manong Dulfo <i> (suno sa kasakuon sang pagdunggo ukon pagsakit sang iya ulo), </i> dugang nga nangin makahaladlok ang iya hitsura para sa ila. "Masami nga nagapula ang iya mga mata," ang siling nila, "kag makilas manulok-tulok nga daw indi na makakilalasang tawo." Magluwas nga nanginkinaandan man kay Manong Dulfo ang mga pagbarangisi niya bisan nagaisahanon kag masunson nga pagtangla sa langit. "Ina ang <i>'trip'</i> 'ya mo, magtawa kag mag-isip sang nagalupad nga eroplano," ang lahog pa sang isa niya ka pakaisa. Tani kuno, dapat nga didto na lang paistaron si Manong Dulfo sa Mental Hospital kay malala na ang <i>'litok'</i> niya, nga wala sila sing liwan nga ginatumok kundi ang paglain sang iya ulo. "Mabudlay na, indi naton mapaktan ang lakat sang hunahona sang kasubong sina nga mga tawo, basi..." ang sulit-sulit nga pagpabutyag kag pagkabalaka sa mahimo nga tugahon ni Manong Dulfo.
	Dili lipod sa igdulungog ni Manong Dulfo ining mga sugilanon batok sa husto nga lakat sang iya painuino ka gang mga nahanungod ds pagdunggo sa iya, sang yadto nga hapon sang magsakit liwan an giya nga ulo. Huo, tuman ka sakit. Pagbusog nga daw ibugto sang iya ginhawa. Pagngutngot nga bisan ang painkadiutay nga pinasi sang iya utok ang daw ginatuslok sang mga mapino nga dagum.
	"Dulfo...?" 
	Nakilala niya gihapon ang tingog nga nagikan sa katambi nga hulot. Tingog yadto sang iya iloy. Nabatyagn gali sini ang iya pag-uraroy.
	Ang balatyagon sang pagka-iloy ang nagtulod satigulang nga magbangon sa ginapahuway-huwayan agud mangusisa sa hulot nga nahamtangnayon sa ila kalan-an nga angpirtahan nagsid-ing sa gutok nga sala sangila puloy-an. Madasig nga pinanglak-ang tatlo ka halintang nga hagdanan sang ila panalgan kag dayon nga tinuki ang de kolor nga kurtina nga nagatabon sa makitid nga pwserta sang hulot. Sang matampad sa mga mata sang tigulang ang nawong sang anak nga nagatakilid sa ulunan, wala dayon ini makapalapit. Daw linansang ang mga tiil sini sa baba sang hulot nga nakugmat sa dagway sang ulitawo. Sumal-ot sa panumduman sang iloy ang paandam sang doctor sining ulihi lang nga makatalagam ang kasubong ni Manong Dulfo kon ginaabot. Apang ang pagpang-alag-ag ukon ang katahap man wala makapugong sa iloy sa pagsulod.
	"Na-a-ay! Indi na 'ko makaagwanta!" ginakuso ni Manong Dulfo ang iya buhok sang magpautwas sa iya iloy. Nagakurog ang tingog niya.
	"Anak, pabakura ang imo buot. Indi man ako pagpakulba-I ay!"
	"Aguuuuuuuy! Aaaaaaah!"
	"Ano, lutayon ko ang imo dungandungan?" ang isal-ot sang iloy. Dayon mahinay nga pumungko sa papag nga hiligdaan kag inanay nga hinapuhap sang tuo nga palad ang agtang sang naga-ugtom nga anak.
	Ang paglaum nga ginahuptan sang iloy sa iya tagipusuon ang wala gid magpatay. Sa pagdalagan sang mga inadlaw, padayon ini nga nagapaabot sang isa ka masanag nga aga nga iya Makita ang masulhay nga guya ni Manong Dulfo nga maayon na. Apang tubtob subong, padayon siya nga nagapanaksihon sang mga pag-antus sang iya panganay.
	"To masakit gid?" ang napangkot uli sang iloy sang magbaliswa si Manong Dulfo nga masnahon sa nawong ang tago nga pag-agunto. "Kon gusto mo, indi ako maghalin sa imo luyo tubotob indi ina magtahaw."
	"Lakat na lang didto, Nay!" Ginsing-alan niya ang iloy.
	Luyag ni Manong Dulfo nga magwawaw sang mabaskog. Luyag niya isinggit ang kasakit agud ipautwas ang nabatyagan kadungan sang kapaang sang hapon nga amat-amat na nga nagakapalong. Daw ibunggo niya ang iya bagul sa baratiya sang dingding para mahaw-as ang pagbusog.
	Ugaling ginpunggan niya. Kasubong san gmasunson nga pagpugong niya sa kasingkal nga nagapanalaytay sa iya mga kaugatan kag daw nagalamon sang iya hunahona sa tagsa nga atakehon siya. Gani gin-gutom nag id niya ang iya mga bag-ang kag hugot nga piniyong ang iya mga mata.
	Elementarya lang ang natapos ni Manong Dulfo bag-o siya naisod sa iya balatian. Madamo ang nagsiling nga mamag-an siya sang ulo. Apang tungod sang kapuraot kon nga-a wala na siya makatapak sa hayskul kag nagmuklat sa kamatuoran nga dapat niya pasulabihon ang pagtimbang sa ila pagpangabuhi sang sa magtipon sang kinaalam sa buluthoan. Kag bilang isa ka anak nga masinulundon, mabuot, mapisan kag mapinalanggaon wala ka sing isaway sa iya masami ginapabugal gid sang labi sang iya nga iloy.
	"Mauntat na lang ko pag-eskwela, Nay," ang siling niya sadto sa iya iloy. "Maupod ko kay Tatay sa pagpamanday para makbulig ko sa inyo Daku naman ko."

Title:Ang Likom Sang Baryo Malikom
<b> Ang Likom Sang Baryo Malikom </b>
Nerio Jedeliz

	GIKAN sa airport sa Mandurriao, nagsakay ako sa taksi kag magpadul-ong sa amon banwa nga yara nahamtang sa naaminhan nga parte sang probinsya sang Iloilo. Gikan ako sa airport sa Manila diin naghugpa ang eroplano nga akon ginsakyan gikan sa California,U.S.A.
	Malawig na nga panahon nga wala ako makapauli sa Pilipinas kag wala ko makita ang amon banwa.  Gani dako ang akon kakibot sang makasulod na ang ginasakyan ko nga taksi sa amon banwa. Ang sadto (daw sobra na sa kwarentay singko ka tuig ang nagligad pagkatapos sang Ikaduhang Inaway Kalibutanon) mga pamalay nga human sa kawayan kag nipa karon dalagko na kag sementado. Aspaltado naman ang sadto lunangon nga mga dalan. May nakita ako nga mga edipisyo nga mga duha ukon tatlo ka panalgan nga ayhan mga talatapan sang gobierno lokal.  Labi ako nga nahayanghag sang mag-agi kami sa munisipyo. Moderno ang pagkahuman sang munisipyo kag yara nahamtang sa atubang sang plaza.
	Apang sa pagtulok ko sa matahum kag malapad nga plaza, hinali naghapdi ang akon dughan. Nadumdoman ko ang mapait nga nagliligad nga nangin kabangdanan sang akon pagpalayo.
	"Diin bala kita?" Pamangkot sang taksi drayber nga nagpakibot sa akon. Nawili abi ako sa paghimutad sa palibot.
	"Idul-ong mo ako sa amon baryo. Matabok kita sa malapad nga uma," sabat ko.
	"Malapad nga uma? Wala bala sing ngalan ang inyo baryo?"
	"Wala pa sing ngalan sadto kay ansakop ini sang Baryo Ilaya. Taga diin ka bala?"
	"Taga diri gid ako,Lo, sa banwa nga ini. Ikaw, Lo, indi ka taga diri,no?"
	"Taga diri gid ako," sabat ko. "Ang natandaan ko sa amon baryo nga gikan diri sa bawna, matabok ka sa malapad nga uma tubtob makalab-ot ka sa pulopukatod nga bahin nga amo ang nahamtangan sang amon baryo."
	"Pulopukatod siling mo ang inyo baryo?"
	"Huo."
	"Basi ang ginasiling mo amo ang Baryo Malikom. Ina lang ang baryo sa bawna nga ini nga nahamtang sa ibabaw sang mga pukatod."
	"Basi ina. Sige, didto kita. Matandaan ko man gihapon kon didto na kita. Apang makasulod bala ang taksi didto?"
	"Aba, huo. May aspaltado nga dalan pasulod didto." Hambal sang drayber nga nagliko pawala, tubtob nakita ko nga nagapalayo na kami sa banwa.
	Nakabatyag ako sing kalipay. Sa indi madugay, makatumban naman ako sa duog nga akon ginbun-agan, pagkaligad sang malawig nga panahon.
	MADUMDOMAN ko nga sang una kon ikaw magkadto sa amon baryo gikan sa banwa, kinahanglan maglakat ka sing bale tatlo ka kilometro bag-o ka makalab-ot didto. Wala pa sing mapasilungan sadto sa alagyan gani bag-o ka makalab-ot didto halos sunog na sang nagatagiti nga init ang imo panit kag nagapaligo ka na sang imo balhas. Ang makitid nga kinahon sang ulomhan amo lamang ang imo malatayan. Tuman kakitid sang mga kahon nga kinahgnlan ibalanse m sing mayo ang imo paglatay agod indi ka mahulog sa talamnan. Lamharon pa ako sadto kag nagasinultero pa lang kag mapigaw gid ako magbalanse gani sa kada pauli ko halin sa banwa, daw wala pa matabo nga indi ako mahulog sa talamnan.

Title:Sagal-i (2)
Sagal-i...
	Wala siya may makita apang klaro nga ihibalo niya kun diin nagahalin ang tunog.  Ginpalagaw niya ang iya mata sa kadudulman apang wala siya may mamulutan.  Ginasunod sang iya panulok ang gilikanan sang tunog.  Sang matuntun sang iya pamatian ang duog nga daw ginahalinan sang tunog nga iya nababatian iya ini gintulok sing masunsun bisan pa nga daw indi matungkad ang kadulom sang iya panulok.  Ginsunod sang iya mata ang gilikanan sang tunog padulong sa may duog nga malapit lang sa iya atubang.  Gilayon mahinay nga may nagbuswak nga mahugmay nga kasanag sa dili masinawan nga gilikanan.  Nadiparahan niya nga ang tunog naga-gikan sa pagtulo sang malaputyak kag maitum nga likido nga nagapugtak sa may duta malapit sa iya tiilan.  Dayun niya ginpasaka ang iya panan-aw para matuntun ang ginahalinan sang tulo.  Nagdaku ang iya mata sa iya nakita.  Si Pami, nga daw kun lantawun nagalutaw sa kadulum, apang ginasapnay gali sang duha ka mga kamut nga nagadangug naman sang maitum nga likido.  Sampayod nga walay kabuhi ang lawas sini nga puno sang mga nagalurupad nga mga agindan.  Ang iban sang mga langaw nagahalapon sa duag tsokolate sini nga balahibo kag ang iban nagalupad pakadto sa iya nga gilayon niya man nga ginapangbugaw.  Lurat ang mata sang ido kag nagatawil ang dila sini kun diin naga-gikan ang maitum nga likido nga amo yadto ang kabangdanan sang tulo-tulo nga tunog nga iya nabatian.  Dayun gintulok ni Pablo ang mga kamut nga naga-uyat sa ido.  Ginsuguran niya nga pasakaon ang iya panulok sa mga butkon padulong sa may uluhan sang manugbitbit, apang sang hilapit na siya sa liog sini, nadiparahan niya nga tuman gid kadulum kag indi niya mamulutan ang hitsura sang tawo nga nagabit-bit kay Pami.
	'Hoy...sin-o ka...lin...tian ka gid kay ta...tay...gin-ano mo i...na ang iya i...do...'
	'Pablo...'
	'S...Sin-o ka...?  Buy-i si Pami...kun indi... ... kita ang mapatyanay...'
	'Pablo...' sabat liwan sang daw kalong nga tingog nga daw kilala gid ni Pablo.
	'Pablo....Pablo...Pablo!!'  gulpi nagtunog ang tingog kag nakilala ini ni Pablo.  
	'Pablo, hai matingano na ang pamatyag mo doy?'
	'Nay...nay...'
	'Huo, indi anay magdinghulag, maluya ka pa...matingano na ang pamatyag mo?'
	Natapungawan si Pablo sang nakita niya ang manayanaya nga guya sang iya iloy nga makilinulbaon nga naga-amuma sa iya anak.  Puti ang mga pader sa ila palibot kag masanag ang mga suga.
	'Misis, papahuwaya anay ang bata mo kay bag-o lang siya nakabugtaw,' siling sang indi kilala nga tingog sang babaye nga gikan sa tiilan ni Pablo.  Ginpilit ni 
lang ni Bert ang iya pagkabalaka bisan daw mapihak na ang iya kasingkasing sang madasig nga pagtumbo-rumbo sang iya taguipusuon.
	Maanganangan nag-guwa si Dr<pd></pd> Asis gikan sa puerta sang ER.  Dayun nagtindog ang tatlo kag magdalidali padulong sa duktor.
	'Hai, Dok, na ano si Pablo.'
	'Ah, Misis, maayo naman siya.  Nakabugtaw na siya ugaling gintagaan namun liwat sang pampatulog kay tuman gid kuno kasakit ang iya likod, amo yadto nga nadulaan siya sang animo kaina; Dr<pd></pd> Arbes,' sugpon sang duktor, dayun lingat kay Julius nga nagatindog sa tupad sang iya iloy, 'normal man ang iya vital signs, apang magakinahanglan gid siguro nga matan-aw pa gid siya sing maayo, kasubong sang iya nga blood chem kag iban pa nga mga panalawsaw para masiguro gid kun ano ang natabo.'
	'Pero, istable na ang iya kahimtangan Doc?' pamangkot ni Bert.
	'Sa subong, pero, kinahanglan gid nga ma-admit siya anay kag masiguro kun ano gid ang kabangdanan sang pagsakit sang iya likod,' sabat ni Dr<pd></pd> Asis nga naga-atubang kay Julius nga makabalakhon nga nagatulok sa iya kaupod nga duktor.
	'Nay, Tay, kuha na lang kamo danay kuwarto, kami na diri ni Dr. Asis ang bahala kay Anoy, didto na lang kamo hulat sa kuwarto niya, ihibalo lang sa front desk  kun ano ang numero sang nakuha ninyo nga kuwarto.
	Nagtulukay ang mag-asawa nga si Bert kag si Tessie kag masinulub-on nga ginhaplos ni Bert ang kamot sang iya asawa nga daw nagahatag sang mahibon nga mensahe sang paglaum.  Si Julius dayun nagsulod sa ER kaupod si Dr<pd></pd> Asis kun sa diin naabtan pa nila nga ginapakaayo ang kahimtangan ni Pablo sa iya nga 
man ako pwede magatender sa iya kay kapamilya ako, pero mayad man si Dr<pd></pd> Asis ah, siya ang nagatan-aw kay Anoy subong,' dugang pa ni Julius.
	'Hai, ano ang mahimo naton?'
	'Wala Nay, maayo pa, maghulat na lang kita.  Dali, didto kita anay sa may waiting area.'
	Gin-agubayan ni Julius ang iya ginakulbaan nga Iloy samtang nagsunod man si Bert sa ila nga wala pahuway nga mag-kinuuso sang labakara nga dala niya.  Ginatago 
istretser nga sakay si Anoy...' sabat ni Julius nga nagakalot-kalot man sang iya ulo, 'indi 
'Ambot gani, Tay, Nay, bisan ako nakibot man lang pagpasulod nila sang 
ang magulang mo, gani gindala gid nila diri dayun.  Hai, ano gid ya ang natabo?'
balay, kag siling niya, nadulaan lang kuno animo si  Pablo nga magbangon agud makita ang ginagikanan sang tingog apang nadiparahan niya nga daw indi mahulag ang iya kalawasan sang kasakit nga nagahalin sa iya sini likod.
	'Araguy...naano ako nay...?'
	'Shhh...pagpahuway anay, doy.  Nadulaan ka imo kaina animo sang adto ka kanday Bebing nga bolante.  Siling nila natumba ka lang sa may guwa sang imo awto.  Sila na ang nagdala sa imo diri sa Emmanuel kag dayun nga tumawag nalang sila sa amon ni Tatay mo.  Dayun man namun kurbot pakadto diri.
	'Hai, si Tatay, Nay...diin?'
	'Ato siya sa guwa, naga-isturya sa duktor mo.  Ayaw na magkabalaka danay abi, pagpahuway ka na lang danay...'
	Nagpiyong liwan si Pablo sunod sa sugo sang iya nga iloy.  Indi kuntani niya luyag nga magkatulog apang bisan anano pa nga kakuyog niya nga magbangon, nagabato ang sakit sang iya kalawasan.  Nabatyagan niya nga gina huluhikaplos sang iya iloy ang iya butkon sang mahinay nga nagbukas ang puwertahan nga yara sa iya wala.  Gintilawan niya nga buksan ang mga talukap sang iya mata agud makita ang nagsulod apang indi niya gid mahimo.  Nabatian niya ang isa ka pamilyar nga tingog.  
	'Hai, kamusta na siya, Ne?'
	'Shhh, hinaya lang abi tingog mo Bert, ginapatulog na siya sang nars.'
	'Tay...'
	'Tulog na anay Pablo ah, indi na pag-intindiha si Tatay mo.'
	'Tay...'
	'Shhhhhh...'
	Nangin mahamuok ang tulog ni Pablo natungod sa bulong nga gin hatag sa iya paagi sa iya nga dextrose.  Sa iya katulugon nahimo niya nga makalimtan ang matuyom nga sakit nga nababatyagan.  
	Sa kwarto, mahipos ang tanan maluwas sa bugong sang erkon.  Si Tessie naganirosaryo sa sofa sa kuwarto samtang ang iya mga mata wala nagalisa sa krusipiyo nga nakasab-it sa may uluhan lang ni Pablo.  Ginbilin siya ni Bert nga nagpauli sang makadali agud mag-impake sang mga galamiton ni Pablo samtang ara siya sa ospital.  Si Julius naman, adto, nagapulong kaupod sang iban nga mga ispesyalista nga nagtan-aw sa iya magulang para pagaisturyahan ang kaso ni Pablo kag kun anano gid bala ang natabo.
	Natapos na ni Tessie ang kinse ka misteryo sang gulpi nagbukas ang puerta sa kuwarto.  Dayun nagsulod si Bert nga may bitbit nga bag  nga asul nga may nakatatak sa kilid nga 'Nene Shipping Corp<pd></pd>'.  
	'Kumusta na si Pablo, Ne...?'
	Wala nagsabat si Tessie.  Gintulok niya lang ang nagakatulog nga puya sang may kabalaka kag maglingat man dayun kay Bert nga dayun nagpungko sa tupad sang iya asawa matapos itungtong ang bag nga dala sa may lamesa sa tupad sang katre ni Pablo.  Dawsa indi magkakilala ang mag-asawa sa ila kahipos.  Pareho sila nga maukot ang tulok kag bantay sa ila nagakatulog nga puya.  Wala sang may nagahana mag-isturya sa ila nga duha; tungod naman siguro sa kabalaka, kag tungod naman sa luyag nga makapahuway ang ila nga puya.
	Nagkalas ang kalaptan sang puwerta sang nagbukas ini.  Dungan man ang lingat sang mag-asawa sa nagbukas nga puwerta.  Nagsulod si Julius.  Ang iya hitsura daw kapoy nga daw may libog sa iya mga mata.   Mahinay siya nga nagkadto sa kilid sang iya magulang kag tulutan-aw ini.  May mahugmay nga ngirit nga makita sa mga bibig ni Julius samtang ginalantaw niya ang gakatulog niya nga magulang.  Dayun nagpalapit si Pablo sa iya ginikanan kag nagpungko sa tunga nila nga duha.  Ginkuha niya ang mga kamut sang iya ginikanan kag gin-uyatan ini.
	'Nay, Tay, amo gid ang atun ginakulbaan,' nabatyagan ni Julius nga naghugot ang uyat sang iya Amay sa iya kamut.  Gintulok siya ni Julius nga daw nakaintindi ini sang luyag ipaabot sang iya Amay,'wala gid kinalis ang amon nga duha nadangtan, Tay, Nay.  Dunot naman ang duha ka bato ni Anoy pareho man sa akon anay.  Magakinahanglan gid siya sang maga-donar sa iya sang bisan isa lang ka bato para mabuhi siya.'
	Gintulok ni Tessie ang iya bana.
	'Ako, pwede?' pamangklot ni Tessie.
	'Sa subong, wala gid kami sang donor sa mga listahan namun.  Siyempre, indi na si Tatay pwede kay isa na man lang ang sa iya...Ikaw, Nay, indi man - lain daw ang imo blood type.'
	'Asta san-o ang taning ta nga makapangita bato?' pamangkot ni Tessie.
	'Kun indi mahingabot subong nga gab-I nay,  mabutang gid si Anoy sa katalagman kag basi indi na siya maabtan pa sang aga.'
	Gulpi nagkunot ang agtang ni Tessie kag nagdagdag ang kanto sang iya mga bibig.  Ginkumos niya sang duha niya ka kamut ang nagauyat sa iya nga kamut ni Julius, kag gintulok niya ang nagakatulog niya nga puya.  Nabatyagan ni Julius nga nagakulurog ang uyat sang iya iloy sa iya sini kamut.  	Sang ginlingat ni Julius ang iya Iloy, nakita niya nga may nagatulo na nga luha gikan sa mga mata niya.  Nalingat si Julius sa iya Amay nga wala sang bisan ano nga ginahambal maluwas sa nagahugot niya sini nga uyat.  Mahinay nga nagtamwa si Bert.
	'Operahan si Pablo karon.'
	'Tay?'
	'Bert?'
	'Ano oras ang operasyon?'  
	'Indi, Tay...wala gani don...'
	'Operahan siya, gani, ano oras ang operasyon?' naakig nga pamangkot ni Bert.
	'Ano ka Bert, man...?'
	'Alas tres, Tay...' mahugmay nga sabat ni Julius.
	'Ano?'
	'Alas tres...'
	'Magbugtaw si Pablo...magbugtaw siya...hambalon niyo siya...hambalon niyo siya nga... nga palangga ko siya.'
	'Tay, indi!' pilit ni Julius samtang ginhakus sini ang iya amay nga gulpi nga nagtindog.
	'Mabalik ako, alas-tres.'
	'Bert...!'
	'Tay...!'
	Nagatindog nga bagtas si Pablo sa malapad nga uyapad.  Masanag ang tanan kag makalam nga daw matalunsay ang kulukablit sang mga gamhon sa iya tiil.  May nagalurupad nga mga alibangbang sa mga maamyon kag mahumot nga mga kabulakan.  Nagatanga siya sa adlaw nga daw indi masilaw sa iya panulok bisan wala sing tabun ang iya mata.  May mabugnaw nga hangin nga nagahuyop sa iya buhok.  May nabatian siya nga lahay sang ido.  Naglingat si Pablo sa may ginatindugan niya.  Si Pami ang iya nakita nga nagaduludalagan dalagan palibot sa iya kag magnilahay nga daw may kalipay sa iya sini tingog.  Sang nagduko si Pablo para kuhaon ang ido, nagpalapit ini sa iya.  Sang ginkab-ot na ni Pablo si Pami, gulpi ini nagdalagan palayo sa iya nga nagalahay sang malipayon.  Nakita ni Pablo nga dumalagan si Pami palayo, pakadto sa isa ka tawo nga nakaputi.  Indi mamulutan ni Pablo ang hitsura sang tawo nga medyo malayo sa iya panan-aw.  Ginkuha sang tawo si Pami kag ginhalukan.  Dayun niya ini ginbuy-an.  Dumalagan ang ido pabalik kay Pablo kag nagtumbo ini pakadto sa iya.  Pagsalo sini ni Pablo, dayun siya nagtindog samtang ginakungkung niya ang ido.  Nagtan-aw siya liwan sa tawo nga ginhalinan ni Pami.  Nagabalabad sa iya ang tawo nga daw nagapamaalam.  Nagbalabad man si Pablo sa tawo kag dayun niya namulutan ang hitsura sini.  
	'Tay...?'  panawag ni Pablo sa tawo, samtang nagangirit ini kag nagahana magtalikod.
	'Tay...?  Tay!'  singgit pa ni Pablo sa tawo nga nagtalikod kag naglakat palayo.
	'Tay!  Tay!'
	'Pablo...Pablo...?'
	Nagbugtaw si Pablo sang nabatian niya ang tingog sang iya Iloy nga nagapanawag sa iya.
      'Pablo...'
	'Nay...?' sabat ni Pablo nga mahinay nga ginbuka ang iya sini nga mga mata.  Nakita niya nga gina-agbayan ni Julius ang iya Iloy nga nagapungko sa iya tupad kag gina-uyatan ang iya kamut.
	'Nay...?  Si Tatay...?'
	Nagngirit nalang si Tessie sa pagsabat, kag dayun, sa kapawa sang adlaw nga nagalusot sa bintana sang kuwarto sang ospital, mainggat nga nanalingsing ang iya sini mga mata.








9







Title:Paghigugma sa Perpekto nga Lalaki (2)
Paghigugma sa Perpekto nga Lalaki...
      Daw may badlak sang animal sa mga mata sini. Pilit siya nga gin-ubahan ni Karl. Naglinapta ang ila mga panapton sa salog. Masakit ang mga kagat kag pisil ni Karl sa lawas ni Mario. Pero indi makapalag si Mario kay nagapos siya ni Karl. Tuman ini kakusog. Wala na lamang siya naghulag. Gin-aggwanta niya ang tanan nga kalam kag sakit nga iya nabatyagan. Napiho niya nga buas sa aga, sigurado nga madamu siya mga lanog sa liug kag dughan.
       "O, ngaa nga daw patay ka?" pamangkot ni Karl nga nainit ang tingog.
      Wala nagsabat si Mario. Gintan-aw na lamang niya ang yab-ukon nga <i>lamp shade</i> sa mesita kag ang Guidion Bible nga kolor pula.
      "Nanamitan ka gid lang sini. Ano ang ginainarte mo?!"
      Wala man gihapon nagsabat si Mario. Gin-alsa ni Karl ang mga tiil Mario kag ginhikap ang iya buli. Nahibal-an ni Mario kon ano ang gusto buhaton ni Karl. Wala pa nila ini nabuhat.
      "Karl, basi sakit," siling sini.
      "Ano nga sakit?" Namit ini!"
      Nagdupla si Karl sa iya kamot kag ginpahid ang iya laway sa buho sang buli ni Mario. Pagkatapos ginpatuon sini ang matig-a nga kinatawo sa buli ni Mario. Nagpiyong na lamang si Mario sa pagbatyag sang una nga sakit. Nakasinggit sia sa sobra nga sakit. Pamatyagan niya nagisi ang iya buli. Ginpauntat niya si Karl pero indi ini mag-untat. Gingapos sia sini. Nagtalalagay ang ang mga luha ni Mario. Daw nag-iba si Karl. Madugay nga gin-aggwanta ni Mario ang sakit. Asta sa magaw-an gid man si Karl. 
	Ginpapanaog pa gid niya ang iya halok sa pusod ni Karl asta sa makalab-ot ang iya baba sa matig-a nga kinatawo sang kahagugma. Nagalambid kag nagaigong si Karl sa kanamit. Ginasambit sini ang ngalan ni Mario. Sang magaw-an ini, sia naman ang nagdilap sa mga utong ni Mario. Ginhampangan ni Karl sang iya kamot ang kinatwo ni Mario asta malab-ot sini ang lawasnon nga himaya. Basa kag malapuyot ang ila pag-anggaanay kag madugay sila nga nagkup-anay nga wala sang binuy-an nga mga tinaga. Ang pitik lamang sang ila tagipusuon ang nagaetoryahanay.
      Sa <i>taxi</i> pakadto sa Villa Anita kkon diin naga-board si Mario, nagauyatay sila sang kamot.
      "<i>Sorry</i> gid ha," siling ni Karl.
      "Okey lang ako," sabat ni Mario.
      "Nagpahubog ako kagab-I kay nagtawag na naman sa akon si mama kagab-i. nagpa-Hong kong kun si papa, upod ang iya sekretarya nga kerida niya."
      Sa bintana nagatan-aw si Karl. May kaakig sa iya mga mata. Ginpisil ni Mario ang kamot ni Karl.
      "Kag si Rossbelle. Nakita ko kahapon sa Robinsons nga upod niya ang iya nobyo."
      Daw ginkusi ang balatyagon ni Mario sang mabatian niya ini. Pagpondo sang <i>taxi</i> sa atubang sang ila boarding house, dayon sia nga nagpanaog.
      "Texthanay lang ta," siling ni Karl antes ginserado ang puertahan sang taxi.
      SANG manug-<i>sem break</i>, gintawgan sang mga ginikanan ni Karl ang mga ginikanan ni Mario kon puede makaupod si Mario kay Karl sa pagbakasyon sa Palawan. Nagpasugot man dayon ang mga ini. Ginsilingan gani si Mario sang iya <i>daddy</i> nga "Maayo ina. Upod ka pirme kay Karl agod malatunan ka man sang iya kaalam bisan diutay lang."
      Wala sudlan ang kalipay nga nabatyagan ni Mario. Namakal siya sang mga pag-<i>summer</i> nga <i>shorts</i> kag <i>t-shirts</i> sa SM City.
      Pag-abot nila sa <i>airport<i> sang Puerto Princesa, nagahulat na didto sa ila ang mga ginikanan ni Karl. Nagdiretso sila sa Pho Vietnamese Restaurant kag nagpaniyaga. Nasat-uman ni Mario nga wala gana mag-estorya si Karl sa iya papa. Mahipos lang ini sia. Si Mario ang sagi pinamangkot sang sang mag-asawa ko kamusta na ang iya <i>daddy</i> kag <i>mommy</i>, kag ang iban pa nila nga mga himata sa Roxas.
      "Ma, Pa, makadto kami ni Mario sa Tarabanan buas. Gusto ko didto ako mabakasyon," siling ni Karl. 
      Nagtulukay lang ang amay kag iloy sini. "Sige, kon amo ina ang gusto ninyo. Gamita ninyo ang Wrangler," siling sang amay ni Karl. 
      	Madasig magpadalagan sang salakyan si Karl. Daw ginakulbaan si Mario. Pero nanamian sia magtan-aw sang mga bukid nga ila ginaagyan. Dalagku ang mga kahoy. Kaberde sang palibot.
      "Pasalamat ka, sementado na subong ang kalsada. Sang una, rough road ini kag yab-ukon," siling ni Karl.
      Pero hinay-hinay lang sa pagpadalagan," sabat ni Mario.
      "Ngaa, nahadlok ka mapatay?" sunlog sa iya ni Karl.
      "Wala man gid."
      "O ti wala man gali," sabat sini kag ginpadasig pa gid niya ang pagpadalagan.
      Nag-uyat si Mario sang husto. Gintan-aw niya ang mga magagmay nga mga isal sa Honda Bay. Mga <i>white sand<i> ini. Matahum gid man gali ang Palawan, nasiling niya sa iya kaugalingon. Kag mas nangin matahum pa gid ini kay upod niya subong si Karl. Diri subong, daw solo niya si Karl. Daw sila lang nga duha ang tawo sa kalibutan. Daw okey lang sa iya nga maptay sia subong. Mapatay sia nga malipayon.
      May <i>resthouse</i> nga nahuman sa kahoy, kawayan, kag nipa sanday Karl sa Tarabanan. Sa malapad nga hulot sa ikaduha nga panalagn, wala dingding ang parte nga nagaatubang sa dagat. Matinlo ang dagat kag kalmada ang tubig. Mabugnaw ang huni sang magagmay nga mga balud nga mahinhin nga nagabasya sa batuhon ngha daray-ahan.  Nag-<i>boating</i> sila ni Karl pakadto sa isa ka isla nga puti ang balas. Didto sila naniaga kag hapon na sila makabalik sa <i>rest house</i>. Mahapdi na ang ila panit sa sobra nga pagbulad sa init. Didto sa Tarabanan, kaon, tulog, kag paligo lang ang obra nila ni Karl. Bakasyon grande gid matuod. Ini ang bakasyon nga dugay na ginaimadyin ni Mario. Kag subong nga nangin matuod na ini, daw damgo man gihapon ang pamatayagan ni Mario.
      Si Karl pirme nagakadto sa daray-ahan kay didto lang may signal ang cellphone. Malipayon ini sa pag-<i>text</i>. Natingala gid si Mario kon sin-o ang ka-<i>textmate</i> sini. Isa ka hapon, samtang nagasiyesta sila, hinali lang nga nagseryoso ang tono sang panghambal ni Karl. 
      "Mar, may isiling tani ko sa imo," siling sini nga seryoso ang tingog.
      "Parte diin?"
      Nagtakilid paatubang kay Mario si Karl. Ginkup-an sini ang kahagugma. Gindampi ni Mario ang iya dulunggan sa dughan ni Karl. Wala sia sang kuba-kuba nga nabatian kundi pitik sang tagipusuon nga may kalinong pareho sang mga magagmay nga balud nga nagapusa sa daray-ahan nga mabato.
      "Kami na ni Rossbelle," siling sini. "Ginsabat ya ko kaina sa <i>text</i>. <i>Two weeks</i> na sila nga <i>break</i> sang iya <i>boyfriend</i> nga nakita ko sadto sa Robinsons."
      Indi makahibalo si Mario kon ano ang iya sabat. May nobya na si Karl. Paano na sia? Ano na ang matabo sa iya? 
      Pamatyagan ni Mario may mga buka nga mga pakinason nga gulpi ginlubong sa iya dughan. Tuman ini kasakit kag daw nabudlayan sia magginhawa. Amo bala ini ang pamatyagan sang tawo nga tagumatayon? Pamangkot niya sa kaugaligon.
      Nabatyagan niya nga naghugot ang kupkop sa iya ni Karl. "Pero indi ta ka pagpabay-an, Mar. Palangga ko man ikaw gihapon bisan kami na ni Rossbelle. Tani maintindihan mo ang sitwasyon ko." Kag ginhalukan sia sini sa agtang. Nanaog ang halok nga ini sa iya ilong, kag sa iya bibig. Katam-is sang halok ni Karl. Daw oksidyen ini nga nagpabalik sa normal sang paggihawa ni Mario. Ginpangita sang dila ni Karl ang dila ni Mario. Sang hampangan sang dila ni Karl ang mga utong ni Mario, wala gid napunggan ni Mario ang maghibi. Indi niya mapunggan ang pagtalalagay sang iya mga luha. 
      Ang kalipay nga nabatyagan niya, may simpon nga kasubu kag kamingaw.
      NAGPANGUROS si Mario sang mag-<i>take off</i> ang eroplano sa <i>airport</i> sang Puerto Princesa pakadto sa dakbanwa sang Iloilo. Pagbutang niya sang iya siko sa <i>arm rest, </i> gin-uyatan ni Karl ang iya kamot. Naglingling sa bintana si Karl kag gintudlo kay Mario kon diin nayon ang Tarabanan. Mga berde nga kahoy kag bukid lamang ang makita ni Mario. Indi kitaon ang <i>rest house</i>. Ang puti nga isla nga ila ginpaliguan, tuman ka diutay. Pagkatapos sadto, wala na sila nag-estoryahanay. Pero sige ang pag-uyatay nila. Wala gani nila ginkaon ang <i>snacks</i> nga ginpanagtag sang mag istewardes kay indi nila mabuy-an ang kamot sang isa kag isa.
      Ginapanumdom ni Mario nga pag-abot nila karo sa airport sa Iloilo, ato didto nagahulat si rossbelle kay Karl. Si Rossbelle nga daw isa ka punugpong sang mga kolor-lila kag kolor-rosa nga liryo kag klabeles. Mabatyagan ni Mario ang tuman nga kakunyag ni karl nga makita si Rossbelle. Ang kuntani duha ka semana nila nga bakasyon nanagin isa na lang kay nagadali gid si Karl nga makabalik sa Iloilo agud makakitaay sila sang iya bag-o nga nobya. Kinahanglan ihanda ni Mario ang iya kaugalingon sa pag-atubangay nila karon sang babaye nga ini nga katunga niya sa pagpalangga ni Karl. Kinahanglan perpekto gid ang pagkatam-is sang iya yuhom agod indi mahalata ni Rossbelle nga magkaribal sila.
      Kag sa hinali lang, nabatyagan ni Mario nga daw gusto na naman magatalalagay sang iya mga luha. Pero ginpunggan niya ini. Indi sia dapat maghibi. Kahuluya kay Karl. Nagtamwa na lamang sia sa bintana. Daw algodon ang mga panganod. Napangamuyo ni Mario nga tani indi na lamang maghugpa ang ginasakyan nila nga eroplano. Tani mauntat ang paglakat sang mga tinion agod wala sang katapusan ang pag-uyatay nila sang kamot ni Karl, ang nagaisahanon nga perpekto nga lalaki sa iya kabuhi.
      Sa liwan, ato na didto si Mario sa tago nga bibianm nga puti nga daw mga panganod ang balas. Nagapungko sia sa haron nga kahoy nga puno sang mga bulak nga duag-kalayo. Sa tupad niya si Karl. Mahamuok ang tulog. Ginatan-aw ni Mario ang mga pula nga bibig ni Karl. Ginpiyong ni Mario ang iya mga mata agod hakluon ang mainanggaon nga preska nga hangin nga kaduweto ang magagmay nga balud sa pagkanata sang kundiman sang maduagon nga paghigugma. Didto sa bibian nga puti ang balas, duha lang sila ni karl. Malayu sila kay daddy niya, kay Rossbelle, kag sa mga tawo nga indi maintiendihan ang puro kag balaan nga paghigugmaanay nila ni Karl. Sa higayon lamang nga ini nagaperpekto ang kabuhi ni Mario.
<b>Sanag Bulan</b>
Maria Luisa S. Defante-Gibraltar

	Masaku si Mercy sa iya malakinilyahon sana nga gab-i. Isa na ini ka semana nga tagsa tapo-panyapon dayon niya ungad sang isa niya ka tambak nga malakinilyahon nga lunsay tanan iya mga sugilanon.
	Malinong ang ila puluy-an tungod sila lang sang iya bana ang yari diri. Ang ila tatlo ka mga anak lunsay nagabutho sa syudad. Sadto nga tion, si Celoy nga iya bana nagabasa sa ila hulot-tulugan.
	Gintan-aw ni Mercy ang iya taknaan-pambutkon.
	"Maga-ikawalo pa lang sang gab-i. Kabay nga makamakinilya ako sang bisan duha lang ka sugilanon."
	"Dali! Dali na kamo! Sanag-bulan! Mahampang ita!" matunog nga panawag ang nagpansal sa palamarin-an sang masaku nga Mercy.
	"Sanag-bulan?" sulit niya nga nagpalapit sa serado nga bintana. Iya ini ginbuksan kag sa hinali lumusot ang daw adlaw kasanag nga silak sang bulan.
	"God! Katahum sang bulan! Kasanag gid! Sa kadamu sang ginaintiyende ko, indi ko na mahibal-an nga masanag gali ang bulan," nakunod sang ginang nga nagatangla sa nagayuhum nga guya sang bulan. Pila ka tion sia nga nagpabilin nga subong. Ang sinuriyaw sang kabataan sa pihak nga dalan nga malapit sa ila puluy-an nga nagahampang sang tubiganay labi nga naggalong.
	"Sanday Bong kag Hannah gid ang mga lider nila," nakayuhum si Mercy. Iya ini mga bumulutho sa Grade VI kag ihada niya si Hannah sa bunyag. Yara lang ang mga puluy-an sang mga ini sa pihak-dalan kaatubang nila.
	"Nugay Bong a! Dasya ka gid no?" tingog ni Hannah. "Ikaw na da ang bantay pro. Ako tani matinggayo sa imo e!"
	"A, kakusog sa imo. Karon mabali ko kon dumugon mo ko," sabat ni Bong.
	"Laki ka, hadlok ka?" tingog ni Jo. "Isa mo lang na ka dumog sa iya tumba na sia pro." Si Jo magulang ni Bong kag first year high school.
	"Huo man. Kagab-I gain dumugay kami, ginbutong ya bayu ko, wawha gid. Gin-akigan lang ko todo ni Nay Mar kay," sabat ni Hannah.
	"Ano abi kay gapalak ka man. Ti, kundi nahawiran ko bayu mo sang gulpi ka nagdalagan. Indi ko man to hunod."
	Liwat nakayuhum si Mercy sa maathag nga bayluhanay sugilanon sang mga bata nga nagahinampang sa sanag sang bulan. Sa hinali may nagbalik sa iya nga nagligad nga may kaangtanan gid sa sanag-bulan.
	





      
      
      
      
      









9







Title:Sa Lawod Sang Pangabuhi
<b>Sa Lawod Sang Pangabuhi </b>
Ismaelita Floro-Luza 
Madugay nga nagtindog si Lorna sa tupad ni Dardo. Waay nagahulag. Nakadulog si Dardo sa pag-uba sang iya sapatos kag tinulok ang nawong sang asawa. Nagatamod gihapon ini sa pito ka panid nga beintehon nga tinunghol niya. Sueldo yadto ni Dardo para sa isa ka kinsena. Kag sa nawong ni Lorna, amat-amat niya nga namasnahan ang pagkulap sang gal-om. 
"Ini lang?" Nabatian ni Dardo nga hambal ni Lorna nga naladlad sa gihapon ang kamot. 
"Siento kuarenta na lang ina," waay sa buot nga balos ni Dardo nga pinadayon ang pag-uba sang sapatos. "Binuhinan ko sing bale kuarenta. Beinte sa alamotan namon sa bangkete ni Mr<pd>.</pd> Velasco (si Mr<pd>.</pd> Velasco kaupod ni Dardo sa opisina nga manogrtiro na sa palangakoan), napulo para sa regalo namon sa iya ka gang napulo binayad ko sa utang ko sa kantina sang opisina." 
Larawan sang isa ka lutos nga nakapungko si Lorna sa kaatubang nga sopa. Daw indi gihapon makapati. Nagakurinot ang agtang. "Ano sa banta mo ang matabo sa aton sa sinto kuarenta nga ini, Dardo?" 
"O," nakapukwat si Dardo. 
"Ang kuarta mo," hilmonon na ang pagkabasag sang tingog ni Lorna. "Aba, ano sa laom mo ang buhaton ko diri? Sa hinakay sa balay, kuarenta. suga, otso. tubig, lima. sa utang sa tindahan, beinte singko na tanan. Bugas, sud-an! Ang sapatos pa nga ginapangayo ni Dandoy mo para sa boy eskauting. Pamasahe mo kag panigarilyo! Maayo kon indi blue seal. Aba, pesos siguro ang kaha kag isa ka maghapon mo lang nga suyop." 
"Ara ka naman! Buisit nga." Hinali nga tumindog si Dardo. "Gumwa naman ang litaniya nga ina. Ano ka bala!" 
"Ano ka bala!" Balik nga binghal ni Lorna. "Anhon ko ining kuarta mo?" 
"Di, paiguon mo bisan paano!" 
"Paiguon? Nahibaloan mo bala nga magalitik naman ang ulo ko sing paigu-igu sini? Aba, ang badyet ko bisan anhon ko na sing unat indi na gid mahimu! Duha pa abi ang nagagatas sa mga anak mo." 
"Mahimo bala?" Pugong ang pagbungat ni Dardo. "Karon na ina. Ginagutom na ako." 
"Maayo ka imo kay. 
"Indi ka bala mag-untat?" Singgit na nga balikid ni Dardo. 
"Indi! Ngaa indi mo bala luyag nga mabatian ang kamatuoran nga kulang ang pamilya mo?" 
Apang ang kasingki sang panalambiton ni Lorna hinali nga nauntat. Hinulikap niya ang iya nawong nga hinali nga uminit bangod sa tupa sang kamot ni Dardo. Masakit! Mabinhod! "Tinampa mo ako!" 
"Nagapamilit ka!" Hinali nga tumalikod si Dardo nga daw sadto lamang makabugtaw sa kamatuoran nga napatup-an niya sing kamot ang iya tiayon. Apang nalimot sia sa kaugalingon. Sa una nga kahigayonan sa ila pagpangabuhi karon lamang niya napatup-an sing kamot si Lorna. Waay gid sia makapugong sang iya kaugot. 
Naghibi si Lorna. Masinakiton. Ginhimulatan ni Dardo ang magbalikid sa asawa nga naganguyngoy sa sopa, apang indi niya mahimo. May kon ano nga gahom ang nagapugong sa iya. Kag sa baylo nasapwan na lamang ni Dardo ang kaugalingon nga nakasuksok liwat sang iya kamisadentro nga nagakabit sa salandigan sang pulongkuan. Kag madasig na nga nanaog. 
Sumakay si Dardo sa naglabay nga dyep. Ginpakamaayo niya nga sa isa ka restawran na lamang manyaga. 
Nakaorder na si Dardo sing pagkaon apang nagapabilin gihapon nga daw nagaalimbukad ang sulod sang iya dughan. Bation gihapon sa iya ang paglinagumba sang kaakig nga kaina pumogad didto. Kag ang hanol sang nawong ni Lorna ara gihapon sa iya palad. Kinuom niya. Masakit panumdomon nga nagamitan niya sing kamot ang tiayon. Ini ang isa ka butang nga ginalikawan niya buhaton sugod pa sadto. Apang sumondol na sa talaksan ang iya kaalipungot kag nalimtan niya ang tanan. Wala na sia sing itugot pa. Napilasan ang iya balatyagon saw ala sing panabitabi nga mga pinanghambal ni Lorna. 
Napulo ka tuig na karon nga nakasal si Dardo kag Lorna. Kag lima ka bilog ang nanginbunga sang ila paghigugmaanay. Si Lorna nakatapos sing pagkamanunodlu sang kaslon sila. Apang waay ni ardo ini pagpatudlu. Luyag ni Dardo nga magapabilin lamang ang tiayon sa sulod sang balay agod magtatap sang ila mga kinahanglanon sa amat-amat nagadamu nila nga mga anak. Ang ginabaton ni Dardo nga tatlo ka gatos kag kalim-an ka pesos tuman na agod makasabat sang ila pang adlaw-adlaw nga kinahanglanon. Apang sang magdamo na ang ila kabataan ka gang kamagulangan nagabuthu na, amat-amat man nga nabatyagan ni Dardo ang pagpiot sang ila pagsinalayo, labi nag id sang magtaas ang presyo sang mga balaklon. Amat-amat nga nagdaku ang galastohan, butang nga amo ang masunson sandigan sang ila balaison ni Lorna. 
Nakahulag si Dardo sang ibutang sang tag-alagad ang iya inorder nga pagkaon. Sinugoran na niya ang paghungit. Apang nabatyagan niya nga nadula na ang kaina kagutom nga naglikos sa iya. Nadulaan sia sing gana. Uminon na lamang sia sing tubi kag liwag nga tinawag ang tag-alagad. Binayaran ang nakaon kag madasig nga tinultol ang ganhaan paggwa. 
Sa opisina nagderetso si Dardo sina nga udto. Waay na sia magbalik sa ila balay. Luyag niya nga palipason ang kaalipungot nga sadto na gaamat-amat naman sing hupa sa sulod sang iya dughan. Kag sa iya pag-isahanon sa atubangan sang iya latok sa talatapan, wala man sia sing naaputan nga buhaton. Igu man lang magduhongan. Si Lorna gihapon ang larawan nga nagahampang sa iya painuino. Ngaa nga nadapatan niya si Lorna sing kamot? Ngaa nga nabuhat niya ang subong sa tinuga nga mahal kayo sa iya? Ang napulo ka tuig isa gayod ka malip-ot nga panahon para sa iya agod manginlab-as sa handurawan ang nagliligad sa ila ni Lorna. Indi sa paghakwat sang kaugalingon nga bangku, apang may angkon sia nga kaambong. Kag indi maisip ang mga babae nga napangakoan niya sing paghigugma. Mga babae nga waay naman sia pagpaslawa. Apang sa kadamuon sang natipon niya nga mga kahagugma, si Lorna ang iya pinakasalan. Indi matahom si Lorna kon nawong ang pagahambalan. Kasarangan lang. May hitsura man, diutay. Pero naton-an na niya nga higugmaon ini sing himpit. Kay Lorna lamang sia magtuad sing paghigugma nga upod ang iya kasingkasing. Siling pa sang iya mga kaabyanan sadto, nakuha kuno sia ni Lorna sa angkon sini nga kaalam. Ginaako niya. Maalam matuod si Lorna. Balediktoryan sang magtapos sa hayskol kag Magna cum Laude sang matapos sa kolehiyo sa kurso sang pagkamanunodlu. Ginapabugal niya ang kinaalam nga ini ni Lorna sa iya kapareho nga lalake. Mapalaron sia. 
Ang matam-is nga handurawan sang nagliligad, lubos nga nagpalimot kay Dardo sang iya kaakig. Gani sang maggwa sia gikan sa opisina sina nga hapon, mamag-an na kayo ang iya pamatyag. Waay sia pagbugnoha ni Lorna sang magsampot sia sa balay. Pat-od ni Dardo nga nagahinakit sing kapin sa iya ang tiayon. Kag pati na ang ila mga anak nga ayhan nakahangop na sang nasaksihan nga natabo sa ila nga duha waay na magginahod katulad sang kinaandan. 
Sa ila paghigda sina nga gab-i, nagapabilin gihapon nga wala sing tingog si Lorna. Nagatakilid ini sa pihak nayon sang kama. Nakabatyag si Dardo sing kahuya apang yadto ginpilit niya nga pakigsumpongan. Kinahanglan nga magbugnohanay sila ni Lorna. Kinahanglan nga makapangayu sia sing pasaylo. 
"'Ling," mahinay ang tingog nga kinaptan ni Dardo ang butkon sang tiayon. Waay ini maghulag. "Pasaylohon mo kuntani ako sa natabu kaina. Pero magpati ka kuntani nga indi ko hungod nga buhaton yadto sa imo. Nalimot lamang ako sa kaugalingon. Napuno lang ako." 
Kalinong. Waay gihapon maghulag si Lorna. 
"'Ling, <i>please</i> ." 
Wala gihapon sing sabat. Nakaginhawa sing madalom si Dardo nga piniyong ang mga mata. Nahibaloan niya nga nagabugtaw si Lorna kag nabatian sini ang tanan niya nga ginpanghambal. Apang nagapakunokuno lamang nga nagakatulog. 
Mataas na ang adlaw sang magbugtaw si Dardo sang sumunod nga aga. Katulad sang kinaandan, nagahulat sa latok ang iya pamahaw. Humigop lamang sia sing kape, kag sang magpaalam sa tiayon, isa ka mahinay nga "huo" ang pinakwas ni Lorna. 
Madamu pa nga mga inadlaw ang madasig nga papupu sa pungango sang panahon, kag sa sulod sang panahon nga ina, nagbalik naman ang daan nga katawhay sa sulod sang panimalay nanday Dardo kag Lorna. Apang namutikan ni Dardo nga sugod sadtong hitabo nga nadapatan niya sing kamot ang tiayon, nanginmahipos na ini. Kag isa ka aga, amo na lamang ang kakibot ni Dardo sang mabugtawan nga nakailis na si Lorna. 
"May laktan ka?" Pasikto niya. 
"Huo," sabat ni Lorna. "Nalipatan ko gali nga silingon sa imo. Nakasulod na ako sa Holy Ghost." Isa ka kolehiyo nga ginadumalahan sang mga madre ang tinumod ni Lorna. "Karon nga adlaw ako maumpisa." 
Nakanganga si Dardo. 
"Ang pamahaw mo ara sa latok kag ginbilin ko naman kay Talia ang mga kinahanglanon mo." 
Nakapanagitlon si Dardo. Nahinalian sia. Apang nakahalin lamang si Lorna, waay na sia makatingog pa. Madugay sia nga naurongan. Sa sulod sang iya kasingkasing may kon ano nga kahapdi ang hinali nga tumohil. Pilit niya nga pinaligad aydto. Ginbawi-bawi. Ayhan may katarongan man si Lorna sa nanginpamat-od sini. 
Kag ang sumunod pa nga mga inadlaw amo ang nagsaksi sang kamag-o sa ila pangabuhi. Nadula na ang kinaandan nga pag-imbestigar ni Lorna sa sentimos nga madula sa iya sueldo kada kinsena nga mag-entrega sia. Kag nahibaloan ni Dardo nga daku man ang ginabaton sang tiayon sa ginatudluan sini. Kag sining ulihi pa gid nga mga inadlaw, natukiban na lamang niya nga luas sa ginabaton ni Lorna sa bulothuan, naga-tutor pa gali ini sa duha ka anak ni Mrs<pd>.</pd> Sales nga amo ang kabangdanan kon ngaa masunson nga magab-ihan ang tiayon sa pagpauli. 
Ang gumontang nahanungod sa kuarta, nadayonan na nga nadula sa ila pagsinalayo. Halog na ang ila pagginawi sa pilak. Kag nakapamakal naman sila sing mga panapot para sa mga kabataan kag pila ka kasangkapan sa sulod sang balay. Apang ang tanan nga ato, ang tanan nga kapinasahi, may kon ano nga kasakit nga nadulot sa pagkatao ni Dardo. Nabatyagan niya nga may daku nga kakulangan. Kag ang kakulangan nga ina amo ang ginapilit niya nga laghapon sa tanan nga adlaw. Ginapangita niya ang pagpresentar ni Lorna sang mga gumontang nahanungod sang kinahanglanon sa iya panimalay. Nga sia ang sandigan sa ila paglangoy sa lawod sang pangabuhi. Ginakapyotan sang iya mga mahal sa kabuhi. Kag sa pamatyag ni Dardo, padayon nga nagalakat ang mga inadlaw kag padayon man nga nagakadula ang iya kapuslanan bilang amay. Sa tinion nga nagaentrega sia sing sueldo, waay sa buot nga batonon lamang ini ni Lorna kag taguon. Ni waay na gani ginaisip pa sa iya atubangan katulad sang una. Daw wala na sing kapuslanan ang nanginbayad sang iya pagpabalhas kag paghimulat. Subong bala nga daw ginapabatayag sa iya ni Lorna nga bisan indi na sia magpangita, masarangan sini nga padalaganon sing tayuyon ang ila pangabuhi. Ano na lang abi ang iya pulos bilang amay? Ano? 
Bag-o nga sueldo si Dardo sina nga hapon. Mapagsik ang iya lawas sang sumampot sa ila balay sanglit luas sa kinaandan niya nga ginabaton may dugang pa nga bale siento singkuwenta nga bonus. Pinangita niya dayon ang tiayon nga sadto masaku sa mga hilikoton sa kosina. Tinunghol niya ang nakabaknal nga sobre. 
"Ano ini?" 
"Sueldo ko," may pagpabugal sa tingog ni Dardo. "Kag may dugang pa ina nga bonus." Pilit nga ginbasa ni Dardo sa nawong sang asawa ang ginapaabot nga kalipay, apang nakabatyag sia sing kapaslawan sang Makita nga waay magbag-o ang nawong ni Lorna. 
"A," hagyu lamang nga nagyuhom si Lorna. Pinadayon sini ang ginahikot. "Ilihog lang gani tungtong dira sa altar kay taposon ko lang ining ginalutu ko. Nakapamahaw ka na bala?" 
Waay magsabat si Dardo. Nabatyagan niya nga daw hinali nga nagpalang-uy-oy ang iya mga tuhod. Masakit kayo ang iya patyag. Kag laragway sang isa ka lutos nga tinuhoy niya ang ila hulot. Pahaboy nga binutang didto ang sobre sa ibabaw sang altar. 
Nakapanihapon na sila sina nga gab-i kag nagapahuway-huway na sila nga mag-asawa sa salas sang maghambal si Dardo. 
"Nagahinakit ka pa balas a akon, 'Ling?" 
Nakapukwat si Lorna. "Ngaa nakahambal ka sing subong sina, Dardo?" 
"Sanglit nabatyagan ko. Amat-amat na nga nadula ang akon kapuslanan bilang amay sang puloy-an nga ini. Sa mga problema sa pangabuhi waay mo na ako ginapahilabti. Subong bala nga. nga." 
"Ginapangita mo ang daan naton nga pagsinalayo?" May katingala sa tingog ni Lorna. 
Nagtangu si Dardo. "Namutikan ko, sugod sang dapatan ko ikaw sing kamot, nagbag-o ka na sa akon. May paghinakit ka pa tubtob karon." 
"Nalimtan ko na ang nahanungod didto," balos ni Lorna. "Ang buot mo silingon, ginapangita mo ang litaniya sang utang nga masunson ko ginapresentar sa imo? Ang akon baba?" 
"Didto ko lamang nabatyagan nga malahalon ako sa imo. kag sa aton mga anak, Lorna," may kapait sa tingog ni Dardo. 
"Kon nahibaloan mo lamang nga ginahinulsolan ko sing kapin ang mga pamatasan ko sadto, Dardo," hambal ni Lorna. "Ang kalainan sadto sa aton pagpangabuhi kag sa aton mga anak nga amat-amat na nga nakakilala sang kamatuoran. Nakabugtaw lamang ako sa kamatuoran nga indi ko dapat buhaton ang pamatasan nga ato sa imo sang dapatan mo ako sing kamot. Nakamaradmad ako sa kamatuoran nga indi ko makuha ang mga problema naton sa pangabuhi paagi sa ba-ba. Nalipat ako sa akon tinon-an. Kag sugod sadto ginapangaku ko na sa kaugalingon ang pagbag-o. Huo, mahal ko ikaw, Dardo. Mahal ka namon, kag sa lawod nga ini sang pangabuhi, indi kami mahimu nga makatabok kon wala ka." May luha sa mga mata ni Lorna.








9







Title:Panaghoy Sang Ginahandos Nga Palpal
<b>Panaghoy Sang Ginahandos Nga Palpal</b>
Juanito C. Marcella 
"Ina ang gindalikat ko sa pagkari, Tyo Danoy," hingapos ni Mr<pd>.</pd> Tante. 
Wala makahulag si Tyo Danoy matapos mapahayag sa iya ni Mr<pd>.</pd> Tante ang ginkari sini sa Tapaslong. Didto sa mahanayap nga kauyaparan nalansang ang iya panulok. May ginapamatyagan si Tyo Danoy. May ginaisip-isip. Subong sang ginaaninaw niya ang iya paggahit sang kabakibakian sa tunga sang makahililo nga init sang adlaw. Subong sang ginapanan-aw niya ang iya kaugalingon nga nagapahaumhaom sang dalagku nga mga palpal sa pagpadaku sang mayor nga kahon agod masudlan sang madamu nga tubi ang uyapad-punongon agod mahapos ang pagtalauma. Subong sang mabatian niya ang iya paghiyaw sa mga karabaw samtang nagapalatak sia sang suong-suong sang punongan. Gin-usikan niya sing kabudlay, panahon kag kuarta ang pagpauswag sang uyapad ng iya ginaagsahan sa pagtuo nga kutob may luyag sia sa pag-uma, sia man gihapon ang pauyaton ni Atty<pd>.</pd> Emilio Gazan. 
Kag karon, ari si Mr<pd>.</pd> Tante nga ginpakari kuno sang mananabang agod pahibal-on sia nga ang duta nga malapit na sa duha ka pulo ka tuig nga pag-agsa niya pagakuhaon na sa iya. 
Lumisu si Tyo Danoy kag tulokon si Mr<pd>.</pd> Tante nga nagapungku sa unutdan nga lawas sang lubi. Sa iya man napansal ang panulok ni Mr<pd>.</pd> Tante. Binawi ni Tyo Danoy ang iya panulok. Indi sia makatulok sing tadlong sa tao nga ginsugu sang iya agalon. Daw ginasuyop sang alimatok ang iya kasingkasing. 
Malapitlapit na matuod sa duha ka pulo ka tuig sang pag-uyat ni Tyo Danoy sang duta ni Abogado Emilio Gazan. Ulitao pa lamang si Tyo Danoy sang buslan niya ang nagbalatian niya nga amay nga amo ang nagauma sang buhi pa ang amay ni Emilio nga si Don Lucas. Napatay si Don Lucas sang panahon sang inaway. Sang pahatpahaton sang mga kabataan sang Don ang pagkabutang sini, ang kadutaan sa Tapaslong sang Don nahulog sa kamot ni Emilio. 
"Ina ang pagbuot ni Toto Miling," liwag nga humambal si Mr<pd>.</pd> Tante sang wala man lamang naggiho si Tyo Danoy. "Ginakasubu ko nga ginakuha niya ang duta sa imo." 
Wala na sa nagapugati nga tubi sang punongan ang panulok ni Tyo Danoy. Didto napatuhoy ang iya panulok sa malayu nga bakulod - ang bakulod sang Malunoy. Subong sang ginasunod sang iya panulok ang isa ka tao nga nagatibong sang isa man ka tao - sia ato. Ginatibong niya si Don Lucas kon diin man nga lugar nga luyag sang Don ebakwitan kong mabalitaan nila nga may nagapatrolya nga mga Hapones. Pagabot nila sa ligwin nga kulokatamnan, mahimu sia sing payag-payag agod pahuwayan sang tigulang nga agalon. 
"Nahibaloan ko nga masakit sa buot mo ang pagbiya sina nga punong," liwat nga hambal ni Mr<pd>.</pd> Tante. 
Ang tingog ni Mr<pd>.</pd> Tante may kahinay kag kapung-awon nga kadalomon sa palamatin-an ni Tyo Danoy. Apang indi tingog ni Mr<pd>.</pd> Tante ang sumoklip sa iya kalawasan. Tingog ni Don Lucas ang ginaaningal sang palamatin-an. 
"Danoy," indi pa niya malipatan ang malagway nga paningog sang mabuot nga agalon, "madamu na ang nabulig mo sa akon. Ikaw pa lamang ang umalagsa ko nga nakabulig sa akon sing indi natuksan sang pasalamat. Sugod karon nga tuig tubtob sa ikap-at nga ani, indi ko pagkuhaon ang akon bahin sa imo patubas. Kag, Danoy, basi indi na ako magdugay, indi mo pagpabayaan si Toto mo Meling. Bata pa sia, Danoy." 
Kahaponanon yadto nga ang tigulang nag-aha sa iya nga ubayan niya sa pagpamasyar sini sa diutay ng pukatod sa luyo sang ila ebakwitan sa Malunoy. Pirme na sadto ginaatake sang ginadaladala nga balatian si Don Lucas. Ayhan may panalagna ang tigulang nga nakahambal sa iya sing subong. Kag madangtan pila pa kasemana, nabugtuan ini sing ginahawa sa iya katulogon. 
Sa kasubu sang mga tinaga nga ato sang Don, wala man niya mapunggi ang pagmiha sang iya mga mata. Indi man niya malimtan ang iya ginsabat sa maluya na nga agalon. 
"Tumanon ko ang imo bilin, 'To Lucas. Indi ka magpangduhaduha." 
"Umhon mo sing maayo ang uyapad, Danoy. Kutob may luyag ka sa pag-uma sina nga duta indi ko ina pagkuhaon sa imo," dugang pa sadto sang Don. 
Apang madugay na yadto. 1944 pa yadto ginmitlang sang iya agalon. Karon 1960 na. Napulo'g anom na ka tuig ang nakaligad. Patay na si Don Lucas. Madugay na nga nagpuas ang giera. Madamu na nga mga kabalhin ang nagtuhaw sa kalibutan. Madamu nga pagbalhin sang pagsinalayo kag pagtamdanay sang mga tao. Si Emilio nga bag-o pa lamang sadto nakasal, karon madamu na sing kabataan kag labi nga nag-uswag ang pangabuhi. 
Binawi ni Tyo Danoy ang iya panulok sa bakulod sang Malunoy kag lingian si Mr<pd>.</pd> Tante. Indi niya mabuka ang iya mga bibig. Katulad sang natahi ang mga ini. Madamu ang inogsabat niya kay Mr<pd>.</pd> Tante. Apang ang mga tinaga daw sa pagkasapnot mitlangon nga indi magdalhag sa iya dila. Karon pa sia makabatyag sing pagpalaminhod sang iya mga tuhod. Tigulang nag id bala sia nga indi na makasangkol sa pagtrabaho kon ngaa ginakuha na sa iya ang iya kinauma? 
Apang indi pa sia tigulang kon edad sang pagkatigulang ang pagahambalan. Kag indi man sia maluya. Matig-a pa ang iya mga braso. Sa kalim-an kag duha ka tuig, indi pa sia masiling nga tigulang na agod mag-untat sa dinak-an nga palangabuhian. Ginbun-ag sia sa trabaho, nagdaku sa trabaho kag nahanda na niya ang iya kaugalingon nga manigulang sa trabaho. 
Kag karon ari si Mr<pd>.</pd> Tante nga ginsugu ni Emilio agod magbalita sa iya nga ginakuha na ang ginatalauma niya nga uyapad. Malayu nag id matuod ang napulo'g anom ka tuig agod magbaylo ang kalibutan; ang pag-tamdanay sang mga tao; ang panghunahuna sang mga tao. A, kon buhi pa lang si Don Lucas. Lain na gid man matuod kon kabataan na ang nagadumala sang pagkabutang sang ila mga ginikanan. May ara nga nakasunod sa panimuot sang ila mga ginikanan apang may ara man nga ginabag-o ang daan nga pagtamdanay. 
Isa ka hilaw nga yumu ang kumawas sa mga bibig ni Tyo Danoy sang magsugat-anay ang ila panulok ni Mr<pd>.</pd> Tante. 
"Nahibaloan ko nga nanginmahal na sa imo ina nga punongan, Tyo Danoy," pulong ni Mr<pd>.</pd> Tante. 
Nanginmahal? 
Mahal matuod. Sabton kuntani ni Tyo Danoy si Mr<pd>.</pd> Tante nga indi lamang nanginmahal sa iya ang punongan kundi nanginkatulad na sang iya kinabuhi, apang sumoklip sa iya handurawan ang mga nagliligad kag subong sang ulit nga indi man gihapon tingog ni Mr <pd>.</pd> Tante ang iya nabatian kundi tingog ni Toto niya Miling sang mga duha pa lamang ka tuig ang nagligad. 
"Mahal gid man ni Tyo Danoy ang punongan," hambal sadto ni Emilio sang magpa-Tapaslong ang agalon sa pagtambong sang pagbahinay nila sang iya patubas. "Kon may umalagsa si Papa diri sa Tapaslong nga may kahamuot sa ginaagsahan nga duta, wala na sing liwan kundi si Tyo Danoy." 
Kag ang iya nasabat kay Emilio? "Nagatakang-takang pa lang ako, Toto Meling, ginapaligos ko na ang tubi sang uyapad nga ini," may pagpabugal man nga balos niya. 
Apang karon, yadto nga pagdayaw ni Emilio sa iya; yadtong iya man kakunyag sa pagpabutyag sang iya kahamuot sa pag-uma; yadtong malabukid nga pagsalig; yadtong matalunsay nga paghangpanay nila, nangin-isa na lamang karon ka hulonihon sang iya panumdoman. Indi niya mahibaloan kon nga hinali lamang ginapakuha ang uyapad nga iya ginatalauma. May nahimu ayhan sia nga sayop kay Emilio? 
Anhon man ni Tyo Danoy sing panumdom kon ano ang iya nahimu nga sayop, wala gid sia sing may napulotan. Sa pagbahinay ayhan sang ani ang ginhalinan? Apang tampad sia katama nga umalagsa. Subong man sang pagtamod kang pagtahod niya sa napatay nga Don ang ginpatuhoy niya kay Emilio. Ngaa ayhan? May nasaklawan ayhan si Emilio sa iya mga gawi? Apang ano man ang isugu sa iya ni Emilio sang wala pa makabalik sa siyudad ang agalon, wala man niya ginalapas. 
"May ipadala kuno sia diri nga magabulos sa imo, Tyo Danoy," pabutyag liwat ni Mr<pd>.</pd> Tante. "Ambot kon sin-o. Wala ni Toto Meling pag-isugid sa akon. Siling niya, pahibal-on ko lang ikaw nga ginakuha na niya ang ginauma mo nga duta." 
"Nakibot gid ako sa sining hinali nga pamat-od ni Toto Meling," napautwas gid man ni Tyo Danoy sang ulihi. "Sang panahon sang okupasyon, diri sila sa Tapaslong nag-ebakwit. Buhi pa sadto si 'To Lucas, ang amay bala ni 'To Meling? Palangga gid ako sadto nga tigulang. Man nakasiling pa gain sia sa akon nga basta luyag ko sa gihapon ang magpanguma, ako gihapon ang pauyaton niya sining punongan. Ako man gain sina ang nagpadaku sang kahon. Wala ina ginapatubii sang buslan ko si Tatay. Apang daw indi gid mapapas ang mga bakibaki kon indi matineran sang tubi, gain ginpunong ko. Makalima ko padagyawan ang pagpadaku sang mayor nga kahon. 
"Sang buhaton sang mga Hapones nga garison ang San Juan, nabakante ang amon mga uyapad sa sagi lang panagu. Sobrahan man abi ka nerbiyuso kay 'To Lucas, bangod ayhan kay tigulang na sia. Halos wala ako sing pahuway sa pagtibong sa iya. Nakapahuway-huway lang ako sang makahimu ako sing ebakwitan nila didto sa Malunoy. Inabtan kami sing gutom. Ang iban nga nakatanom wala man abi makapulos sang ila humay kay pilipigon pa lang gani ginabantayan na sang mga gerilya, ara pa ang mga sedese ni Confesor nga sobra pa ka bangis sa mga gerilya. 
"Agod nga mabuhi kami, nakapanglat-as ako sa Maindang kag Agtugas sa pagpamaylobaylo sing palay kag mais para sa panimalay ni 'To Lucas. Nakalambot man ako sa Talangban sa pagbolante sing uga, balingon, kag ginamos nga ginabakal ko sa Caguyuman. Ang maganansya ko akong ginadalawat sing bugas para lang kanday Toto Meling nga bisan tuman na sa amon ka pigado pislian gihapon sa pagkaon. Nahibaloan ini ni Toto Meling. Pamangkuta lang si Toto Meling." 
"Indi gali hamak ang pagbulig mo sa ila, Tyo Danoy?" 
"A, mabudlay na ang magsagi sugid, Mr<pd>.</pd> Tante. Indi lang kay pagbulig ang ginpatungod ko sa ila kundi pag-unong gid. Pamangkota lang si Toto Meling. Makasugid ina sia, labi na sang mapatay si 'To Lucas. Sin-o abi ang dalaganan ni Toto Meling kay sa akon sia ginbilin sang tigulang? Sus, daw akon kaugalingon nga anak ang pagkabig ko kay Toto Meling. Isa pa, agalon ko sia. Wala sila sing umalagsa diri sa Tapaslong nga nakaunong sa ila subong sang akon pag-unong. Kalabanan sang mga tinao ni 'To Lucas nag-upod sa guban sang mga gerilya. Maupod man kuntani ako apang nagapang-ulikid ako kanday Toto Meling." 
"Karon ko lang ina mahibaloan. May kabataan ka man, Tyo Danoy?" 
"Apat tanan, Mr<pd>.</pd> Tante. May pangabuhi na ang tatlo. Ang kinagot na lang ang ari sa amon. Ang duha didto sa Mindanao nagpasimpalad ka gang kamagulangan ari diri sa banwa. Nagkulokandidato gani sang nagligad nga piniliay apang wala man makalusot. Si Amboy, ang daan nga Mayor, ang napilian liwat." 
"May diutay man siguro nga ikasarang ang anak mo nga nagkandidato." 
"Kon pagkabutang ang luyag mo hambalon, Mr<pd>.</pd> Tante, walawala man inang anak ko nga nagkandidato. Ahaw gid lamang nga pasimpalad kag laway ang ginpangapital sina. Indi gid man kuntani sia magsugbo kay nahibaloan niya ang mga gumontang sang isa ka kandidato, labi na sa karon nga mga panahon nga pilak ang kinahanglan. Apang ginsagi gid sia pilit sang iya mga abyan. Man inang anak ko, numero uno nga konsehal sang nagligad pa gid nga piniliay, ti kay daw nag-ginumon-gumon bala ang mga isyo sang duha ka partido diri sa amon, hanti nadala sia sa uloulo sang iya mga dumalampig." 
"Pero makabuligbulig man sia siguro sa inyo?" 
"Bulig? Ngaa indi? Makakaon kami sa ila, ngaa indi? Apang mabaskog pa ako kag si asawahon ko indi gusto nga maglumon kami sa amon mga anak. Makasarang pa man ako magtrabaho. Isa pa, may anak pa kami nga ginasakdag." 
"May iban man siguro diri nga duta nga sarang mo maagsahan?" 
"Mabudlayan ka na makakita, Mr<pd>.</pd> Tante. Ang mga kadutaan diri lunsay naman may nagauma. Kag mabudlay ang magbaylo sing agalon. Si Toto Meling halos sunado ko na ang iya sina pamatasan. Lima ka tuig kapin ang pag-updanay namon sina diri sa Tapaslong. Nahibaloan ko ang indi niya naluyagan." 
"Labay man ang akon, ano ang partido sang anak mo nga nagkandidato?" 
"Independyante, Mr<pd>.</pd> Tante. Indi man abi sia makasal-ot sa LP kag sa NP kay pulos naman may mga kandidato." 
"Wala bala sia magpalapit kay Toto Meling sang iya pagkandidato?" 
"Sa nahibaloan ko, wala, Mr<pd>.</pd> Tante. Nahuya kuno sia magpangayu sing bulig kayo to Meling. Isa pa, nahibaloan namon nga indi interesado si Toto Meling sa politika." 
"Kon amo wala ka gali makahibalo nga interesado si Toto Meling sa inyo diri politika?" 
"Wala gid, Mr<pd>.</pd> Tante. Didto man abi sila sa siyudad. Kag wala gid sia makadughu diri sang panahon sang kampanya kay kisera nga nakapamasyar lang sia diri, indi mahimu nga indi niya mabuligan ang anak ko bisan sa moral na lamang." 
"Kon amo wala ka gali makahibalo nga NP si Toto Meling?" 
"Ina ang kamatuoran, Mr<pd>.</pd> Tante. Apang ngaa napamangkot mo ina?" 
"Wala man, a." 
"Kon parte sa pagkandidato sang anak ko, ti, ano gid kon Independyante sia? Kag kon parte sa LP nga Mayor, mayo man ang pagpalakat ni Amboy sang banwa. Kon ginhambalan lang ako ni Toto Meling nga NP sia, bisan pa nga kandidato ang anak ko, mabulig ako sa kandidato ni Toto Meling. Kag piliton ko gid ang akon anak sa pagpaiway. Man agalon ko si Toto Meling." 
Nagdulog sa paghambal si Tyo Danoy kag tumangla sa piliwpiliwan sang kawayan nga subong sang may nakita nga wala niya ginalaomi nga makit-an. Nang-ulong-ulong sia kag magpadayon. 
"Kon ang buot mo ipahangop sa akon nga ginakuha ni Toto Meling ang iya duta bangod sa politika, daw sa malayu nga ina ang kabangdanan." Luyag ni Tyo Danoy nga hinakpan ang natup-an sang iya kaisipan. "Kapin sa lima ka tuig ang pag-uporay naming ni Toto Meling diri sa Tapaslong kag suando ko ang iya pamatasan. Indi sia mahuyogon sa politika. Napat-od ko ina." 
"Wala ka gali makahibalo nga si Toto Meling ang mapag-on nga nagsuprotar sang kandidato sang NP sa pagkameyor diri?" 
Bumilog ang mga mata ni Tyo Danoy nga nakatulok kay Mr<pd>.</pd> Tante. Ari na ang kamatuoran sang sayop niya nga pagtuo. Aw indi sia makapati. Apang kon matuod ang hinambal ni Mr<pd>.</pd> Tante? Kag daw wala nagalimbong si Mr<pd>.</pd> Tante. 
Nakapang-ulong-ulong si Tyo Danoy. "Wala gid ako makahibalo, Mr<pd>.</pd> Tante," tuaw niya. "Sa nasiling ko na, kon nahibaloan ko lang, nakabulig kuntani ako kampanya kay Simeon. Si Simeon ang kandidato sang NP sa pagkamayor diri. Nagakilalahay kami sing mayo ni Simeon. Nagpalapit man gain sia sa akon kag gin-aha nga buligan ko sia sa pagpaisol sang akon anak. Apang ginbalibaran ko sia. Siling ko, parte dira, wala ako sing mahimu sa akon anak. Anak ko matuod, apang indi ko mapunggan ang iya mga handom sa kabuhi. Siling ko kay Simeon, pagpasayloha lang anay kami sa karon nga hugada kay ti, daw kalaw-ay man nga magsumponganay kami sang akon anak. Sa pagkamatuod, si Simeon indi liway sa panimalay sang asawa sang akon anak. Magpakaduha ina sila. Kon ginsugiran lang kuntani ako ni Simeon, bisan indi na ni Toto Meling, ayhan may nahimu gid man ako nga mga tikang. Apang wala gid. Kag daw si kon sin-o man abi ako nga magpabutyag sang akon pilosopiya sa iya? Kon nahibaloan ko lang, bisan nga magpadayon man sa pagkandidato ang anak ko, sa kandidato ni Toto Meling ako mabulig. Man agalon ko si Toto. Lima ka tuig kapin ang pag-uporay namon diri sa Tapaslong kag suando ko gid ang pamatasan niya. Pamangkota lang bala si Toto Meling. Sang panahon sang okupasyon, nakaabot gani ako sa Talangban sa pagpangita sing idalawat ko sing bugas agod itil-og sa ila. Nahibaloan ini ni Toto Meling. Pamangkota lang si Toto Meling. Ang pag-unong ko sa ila panimalay sadtong buhi pa si 'To Lucas nga iya amay wala sing kapin kag kulang. Nahibaloan ini ni Toto Meling. Pamangkota lang bala si Toto Meling. Wala gani ako mag-entra sa gerilya sadto kay nabalaka ako sa ila. Nahibaloan ini ni Toto Meling. Pamangkota lang bala si Toto Meling." 
Sa kahimtangan sang pagbalikbalik sang halambalanon ni Tyo Danoy, wala makapadugay si Mr<pd>.</pd> Tante. Sia man nakabatyag sing kahanuklog sa tigulang. Matapos niya mapaalinton ang iban pa nga gintugon sa iya ni Emilio, dayon niya paalam. 
"Diri ka na lang panyaga, Mr<pd.</pd> Tante," panghawid ni Tyo Danoy. "Maudtohan ka gid sini kag makalambot sa banwa. Ato, ginsakop na ikaw sang asawahon ko sang panyaga. Indi ka magpangalag-ag. Amo sina kami diri. Ginasakop sa pagkaon ang bisita." 
Wala magpahawid si Mr<pd>.</pd> Tante. "Paabota lang ang magabulos sa imo sun okay Toto Meling," hambal ni Mr <pd>.</pd> Tante. 
"Kon ina ang pagbuot ni Toto Meling, sia ang masunod. Man agalon ko sia," sabat ni Tyo Danoy nga nagadukuan. "Ano man ang naakigan niya a akon, ikaw na lang ang mahibalo magpamangkot sa iya." 
Sang wala magsabat si Mr<pd>.</pd> Tante: "Indi punongan ining ulomhan nila sang una," padayon ni Tyo Danoy nga ginakahigkahig sang iya tudlu ang ulandi nga buot masaka sa kumalagko sang iya tiil. "Ginpadaku ko ang mayor nga kahon sang buslan ko si Tatay. Makalima ko padagyawan ang pagpataas sang kahon. Ang mga palpal dira didto ko pa ginkuha sa Kapangsuran. Sadtong panahon sang inaway, diin man maebakwit si 'To Lucas, sa akon abaga sia nagasakay. Indi man abi magsakay ang tigulang sa karabaw kay naganguotngot ang iya balikawang kon tuman ang pagbika. Kon sa karosa maundag man. 
"Sang pagtigulotom, sanglit wala kami makatanom, nakalambot ako sa Caguyuman sa pagbakal sing uga, balingon, kag ginamos, kag ibolante sa Talangban. Isa ka adlaw kag isa ka gab-I nga lakat. Bagtas pa ako. Mainit ang dalanon. Kon pigaw ang makita ko sa Talangban, ginalahos ko pa ang akon inogbaligya sa Alabidhan. Ang maganansya ko akon ginadalawat sing bugas apra sa panimalay nanday Toto.!" 
Wala na pagtaposa ni Tyo Danoy ang paghambal sang mahayaw niya ang iya ulo. Nakatalikod na gali sa Mr<pd>.</pd> Tante. 
Lumisu si Tyo Danoy kag pasalabaran sang iya panulok ang nagapugati nga tubi sang punongan. Didto sa may tunga nayon sa ginalutawan sang manipis nga bungalon, nakita niya ang paglagsanay sang duha ka dalimanok. 
Lima ka tuig kapin, sal-ot sang iya hunahuna, ang pag-uporay namon ni Toto Meling diri sa Tapaslong. Kahibalo ako nga wala sing huyog sa politika si Toto Meling. Indi mahimu nga kuhaon ni Toto Meling ang iya duta bangod lamang kay nagkandidato ang akon anak batok sa iya partido. Kon ginpahibalo lang kuntani ako ni Toto Meling nga si Simeon ang iya kandidato. 
Diri dumolog ang handurawon ni Tyo Danoy sang mapantag sa iya panulok ang isa ka tao nga nagahan-os sang maso sa palpal. Hubad ang tao kag nagapuroy lamang. Bation sa ginahamtangan niya ang lanog sang pagtupa sang maso sa punta sang palpal. Apang tuhay nga huni sang lanog ang iya nabatian-daw taghoy ini samtang nagapanglusot-lusot sa mga kakawayanan. 








12







Title:Kauhaw sa Unod
Kauhaw sa Unod...
	Maanyag ako...Maamyon. Sa amat-amat nga pagtubo sang akon buot napamatud-an ko. Nanginbugalon ako. Nagmahandumon. Kag bisan si Nanay naghambal, "Magayon ka, anak. Yanang ginaangkon mo ang makapatibawas sa aton. Buligan ka namon kag buligan mo ang imo kaugalingon sa pagtinguha sang kahamungayaan. Indi kami gusto maginkatulad ka sa amon nga wala sing maabutan kag wala na sing paalabuton. Ikaw, may tuman nga kahigayunan. Kinahanglan himuslan mo ina nga kahigayunan paagi sa imo katahum.
	Ginhimuslan ko. Kag nagmadinalag-on ako.
	Diin nga kadalag-an? Yanang imo kahimtangan? Nagaaliwasa ka, nagapaningkalas, nagahandum, nagapangita... paghandum sang unod...pagpangita sang unod sang unod sa unod nga nadula. Indi manggad kay wala naman ang unod sang imo manggad... kundi unod sang imo unod, imo unod.
	Indi ko na ayhan maangkon ining katapusan ko, nga handum?...indi ko na ayhan masalapuan ining ulihi ko nga ginapangita?
	Sabta ang imo kaugalingon, Soledad. Kay nadangat mo na ang putokputokan sang kasadya. Nagbalik ka sanglit may nalipatan. Prosisyon ka nga nagbalik nga yab-ok nga nangin-unod nga nagakatunaw... yab-ok.
<b>Ikapitong Biktima ni Geronimo</b>
Quin B. Baterna

	SA baryo Bantod kon may ginakahangaw-an ang mga dalaga kag may ginadayaw ang kalabanan sang mga lalaki alang sa pag-angkon sang babaye, wala sing liwan kundi si Geronimo.
	Ayhan matuod ini sanglit bangod sini nangin kilala sing lubos si Geronimo sa Bantod. Diri wala man gani makatapos sang kwatro grad okay kon indi kuno kurto, nagasubra ang pagsulat niya sang iya ngalan. Kon kaisa, Gerino kag kon kaisa, Geromiono. Apang bisan amo ini si Geronimo, mayo sia ginakailaan nga kaambong kag katipuno sang pangalawa.
	May duha ka tuig nga wala si Geronimo sa Bantod kag didto sia magdugay sa Dumangas bangod nakuha nga manugbantay sa puntong ni Tente Badoy. Kag sang magbalik sa baryo, ang sa sadto palasugid nga Geronimo, nalabyan nag id kag kumanap pa ang kunokuno nga may ginaangkon sia nga anting-anting nga sin-o man nga babaye nga iya magustuhan, masugilanon kag makatulok sa iya mata, indi makabalibad.
	Sang pamangkuton sia ni Talyo, ang iya mahirop nga abyan, tuhoy sa kamatuoran sang amo nga sugid-sugid, ang sabat niya: "Tal, aton-aton lang ni, p'ro tuod 'na. Kag indi ka lang magpanugid sa iban, ha. Mutya ini sang dapay." Kinuot niya sa bulsa ang isa ka itum nga bato nga daw itlog ka bao kadaku samtang nagapanghulonghulong basi may makakita nga iba.
	Kag ginsugid ni Geronimo kon diin maghalin ang sina nga anting-anting. Isa ka Ati ang naghatag sini sa iya. Nanginmahirop niya nga abyan ang amo nga Ati sang nagabantay pa sia sang punong ni Tente Dadoy. Masami yadtong ati nagakadto sa iya kamalig-balantayan kag sa tagsa ka pagpauli sini, ginapadal-an sang mga alimusan, lukon kag alimango.
	"Kag napamatud-an ko na," siling pa gid ni Geronimo. "Didto sa Dumangas sugod sang maangkon ka ining akon anting-anting, apat ka babaye na ang nagpaligo sa tuburan sang akon gahum.
	"Daw indi mapatihan."
	"Amo man ako ang primero, Tal. Apang sang matilawan ko na, nang-asud-asod lang. Ina kon ngaa naisipan ko ang maghalin na lang sa pagkamanugbantay ni Tente Dadoy kag magpauli diri. (Ang kamatuoran sini, pinahalin sia sang ginapangalagaran bangod napatumbayaan na niya ang katungdanan.) Diri ko mnaman tilawan. Tutal, siling ko, daw indi man ako magpangasawa kag ginaangkon ko nga ini bisan indi ako magtrabaho, madamu nga mga babaye ang maluyag sa akon."
	"Matuod ina, Ger."
	"Kabalo ka naman bala sa akon, Tal. Wala ako iya nagahandum sang manggad kundi sang kahumok kag kaalabaab sang nanuhaytuhay nga karne."
	Halin pa gid man sadto nga ini ang pilosopiya ni Geronimo. Kay kon papilion sia sa pilak kag sa babaye, sa babaye gid sia iya. Ang rason: indi magpati nga mainit ang pilak kay gintilawan gid niya kuno. Dungan nga inuyatan niya ang babaye ka gang pilak. Mabugnaw iya ang pilak apang ang babaye nagakibu kuno kag maalangaang. Bangod sini sayop ang pagkabig nga mainit ang pilak. Mainit, gid iya ang babaye, e, pamat-od pa.
<b>Handum sang Naglimot</b>
Quin B. Baterna

	MALUYA ang imo kasingkasing? Subong ayhan kaluya sang imo nga pagtuo? Apang indi bala nga nagapati ka nga dulag ang saway kon itupad sa bulawan, nga nagalubog ang matin-aw nga tubig kon simbugan sang lunang? Kag amo bala ining mga bagay ang nagtulod sa imo agud kalimtan angisa ka tinuga-tinuga  nga nagpakamahal sa imo sing lubos, nagtangis, nagbakhu sing makahalanukbo? Apang subong lamang sang wala mo masayri, sang wala sing dughan nga wala mo gid pagbalikda ang iya makatalandog nga kahimtangan. Nahadlok ka maga-tubang sa salabton. Nahadlok?
	Ano ka man, Reynaldo? Kulang siguro ang ugat sang imo utok, ang nahot sang imo utok, ang nahot sang imo tagipusuon. Kon ang pagpasipakpak mo kay Leonora amo ang pagtalikod sa salabton, ngaa ginsaklay mo ang krus, sang pagpangabuhi sa sabak ni Dita? Nabulag ka sang iya katahum, sang iya pagpalangga, sang iya paghigugma?
	Paghigugma gid ayhan ang nagtulod agud kalimtan mo si Leonora kag magpaluno sa sabak ni Dita? Paghigugma? <i>Ayhan. Ambot. </i> Ina an gisabat mo kay indi mo ina mapat-od. Ang nasayran mo lang sadto amo nga may huyog ka nga makapahilayu kay Leonora. Kag yadto nga huyog ginbunyagan sang kahigayunan. Naghilayuay kamo. 
	"O, Rey... O Rey, ginakulbaan ako!" Nagaluha ang iya mga mata nga gindapiog ang nawong sa imo dughan samtang nagapaalam ka sang manugtulak na lamang pa-Manila ang barko nga imo ginsakyan. NAgbaskog pa g dang iya pagpisngu.
	Ginduludapulay mo ang iya likod kag magsiling, "Magabalik ako." 
	Kag nagbalik? Diin? Kasan-o? Indi na pagsugid, Reynaldo. Nalipat ka. Nalimot ka gid. Kadugay gali sa imo malimot. Madamu nga mga tinuig. Tubtob sining ulihi. Kag nian ano ang imo kahimtangan? Nagaano ka, Reynaldo? Abi pagsabat.
	A, matikab man ang imo mga bibig, wala sing makawas nga mga tinaga. Wala ka sing tingog, madugay na nadula. Wala ka sing kusog, madugay ka na nga maluya. Naghigda. Handumon mo man nga maghambal, ang painuino mo lamang ang makabati. Tinguhaon mo man ang maghulag. Kasingkasing mo na lang ang nagakibu. Patay? Indi Nagahulat. Sang ano? Sang pagbuot sang Makaako.
	Apang indi bala nga may nabilin ka pa nga handum? Katapusan. NAgnaganag ini sang magpamuno ka sa imo nian pag-untay.
	Kag ano gani ang handum, Reynaldo? Huston a. Sa wala pa maglubog sing lubos ang imo panan-aw, gusto mo Makita si Leonora, gusto mo mauyatan ang iya kamot. Indi sa pagpaalinton sing paghigugma, kundi sa pagpabatyag san gimo pagkatalupangod-sang pagpangayu mo sing patawad. Apang paano mo matuman ina?
	Huo, indi ka luyag magtagliwan sa kalibutan nga may ginadumdum nga sayop. Kay indi ka paglang-atan sang imo palatugsiling. Pagatukbulon ka. Tublagon. Tuman gid man kabug-at baliugon ina nga bagay sang imo kalag sa agpanakayon sini sa pihak nga kinabuhi. Kon naluoy ka sa imong lawas karon, labi pa ayhan saimo kalag? Ano man lang inang imo lawas. Bayaan mo  man ina. Apang ang pagapuy-an sang imo kalag?
	Ina kon ngaa indi ka mapahamtang. Nag-aaliwasa ang imo isip, ang imo balatyagon. Kon masarangan mo pa lamang kuntani, luyag mo ang magbangon, ang maglakat agud pangitaon si Leonora. Kadtuan mo sia sa Iloilo, sa Mabangsapa, baryo sang Barotac, duog diin binayaan mo sia. Ayhan didto pa sia karon. Nagahulat sa imo?


<b>Ngaa May Luha ang Kagab-ihon</b>
Quin B. Baterna

	NGAA maupod sia kay Artemio sa isa ka duog nga napat-od niya mangin ila ang kalibutan? Pagpaanod sa kahigayunan? Ayhan. Pero indi! Indi bala nga hamak lamang sia nga tinuga apang nasalsal ang iya pagkababaye sa kahumok sang iya kasingkasing kag kahawan sang iya painuino? Indi bala nga mapag-on ang iya palahinandigan nga wala pa makakawas ang isa ka tinaga sa iya bibig; saw ala pa sia makabuhat sing isa ka butang, ginapatungdan niya anay sing tuman nga panagadsad kag apnagamtagam?
	Huo. Ina kon ngaa nian bisan mapanagupnop niya ang matabo sa sining pagbuyluganay nila sang ulitawo, wala sia nagabatyag sing katahap. Ngaa abi mahadlok sia? Madugay na niya ginhandaan ang pagpatad sang iya paghukom sa sikdo sang tagipusuon kag kaalabaab sang mga palad ni Artemio. Sadto pa sang ginadahumdahom lamang nia ang kamag-an nga nabatyagan niya sa iya lawas.
	Kag sanglit manugpauli na sia buwas bangod tapos na ang iya eksamen sa <i>board, </i> tinawgan niya kaina si Artemio nga makadto sila sa El Faro-maligwin, malinong kag makalilingaw nga duog nga nagapugait sang kayuyom sang kinaugali. Gusto niya nga didto nila paligaron ang tinakna karon nga gab-i. Tinakna nga ayhan magapabatyag sa iya sing umalagi nga pagkaligto sang bungaybungay sang kamingaw nga nagabaruron sa iya pagkatawo.
	"Ngaa naisipan mo nga didto kta makadto sa El Faro?" Tingog ni Artemio nga lumingi sa iya sang mapatalunsay ang padalagan sang ila ginasakyan nga kotse. "Nakakadto ko bala didto?"	"Wala," sabat niya nga wala man lang magtulok sa ulitawo. "Nasugid man lang sang mga kakilala ko. Kag indi bala nga ginsambit mo man ina sadto? Luyag ko nga saw ala pa ako makapauli, matam-iran ang siling mo nga kabugnaw sang hangin nga ginasimbugan sang alisngaw sang dagat sa amo sa duog."
	Ginmitlang niya ini apang indi ini ang malahalon. Ngaa ano ang malahalon. Ngaa ano ang malahalon? Ang ginapaabot niya nga tion-ang katumanan sang hingapusan nga panakga sa iya kabuhi! Sanglit makatam-id lang sia, matam-iran lang niya, tuman na. Nasayran niya nga ang iya ginahingabot indi ang kinaandan nga karimis, kundi...
	Apang indi ayhan nga ining pagabuhaton niya pagpakasayop kag pagkawala'y kabalaslan kay Benigno? Paglalis sa sinadto nga kasugtanan nga krus nga ginpapas-an kag pagapas-anon niya tubtob sa iya bilog nga kabuhi? Krus? Huo, krus nga wala sing lawas apang may kabug-at nga tuman makapalugmok sa iya saw ala tupong nga kasakit.
	Ginabawibawi niya nga si Benigno mismo makaduhol man sing katarungan sa sining mahimu masiling nga pagkawala'y kabalaslan niya. Sanglit ni Benigno ang una nga nagrusdak sang panaad sa iya. Ginkutol ni Benigno ang iya pagkaulay nga wala pa ang kalag sang bendisyon. Huo, ginkabig niya nga si Benigno ang puto sang pasyawan sa ginsikuhan sang iya tagipusuon. Batyay...
	Sa iya kabuhi! Kutob sa madumduman niya, wala gid sia makabatyag ni kusing sang pagpakamahal sa lalaki. Ayhan bangod sugod sang masayran niya nga kay Bengno natalana ang iya palaabuton, nag-angkon na sia sing pagkangil-ad. Kag ini ang nagpabilin nga gahum sa iya pagkataw.
	"Flor," bilog pa sa iya palamatin-an ang hambal sadto sang iya amay sang nagatagu tayon ini. "Ikaw lamang ang amon anak kag bugtong nga manggad namon sang imo iloy. Nakasayod ka nga palangga ka gid namon. Lamang, ginakasubo ko nga wala ako singibilin sa imo kundi... isa ka pangabay."
	Kag didto niya masayran ang isa ka bagay nga ginkasugtan sang iya amay kag ni Don Nicanor, ang amay ni Beigno. Magkatubtubo nga mag-abyan ang duha kag sadto pa man gipat-od na nila nga tag-isa sang ila mga anak ang mag-asawahay, wala'y kabilinggan sang ila mga tindog sa pangabuhi. Kag yadto nga pagpakamaayo, ginapamatud-an sang pagsimbuganay sang dugo sang duha sa isa ka kopa sang alak nga ila ginlag-ok.
	Sadto nga panahon, wala na sing mga ginikanan si Benigno kag nagapanuigon pa laman ini sing duha ka pulo samtang sia napulog-anum. Kag sa amo nga kahigayunan, sa lamhad niya mga painuino, nasayran niya nga wala sing likawan angiya palaabuton, sanglit katulad sa iya bugtong man lamang si Benigno.
	May pila ka tion nga wala gilayon niya masabat sadto ang amay. Ang naghagmang sa iya panan-aw ang laragway ni Benigno nga masami niya magkita nagapanaog sa kaatubang nga balay. 
      Tubtob nabatyagan niya ang paghugot sang kamot sang iya amay nga nagauyat sa iya palad. Sang pasiktuhon sia sini, masakit man sa iya balatyagon. Wala sia sing mahimu bangod palangga niya ang amay nga nagpatungod man sing balaanon nga pag-alila sa iya. Nakaluha sia nga nagtango kag masaklay pa niya tubton nian, ang wala'y pagkapanas nga yuhum sang iya amay tanda sang mahimayaon nga pagpanaw bisan ginapunongan sang luha ang mga mata.
	Apang ngaa ugaling sia pa ang nanginbiktima sang amo nga kasugtanan? A, nakakigbot sia nga bumalikid sang pumtunga sa kalinong ang nagakabalaka nga tingog ni ARtemio. "O, ngaa nagapanganawkanaw ang mga mata mo?"
	"Wa... wala," ginpabakod niya ang kaugalingon nga kumuha sing <i>tissue paper</i> sa iya kilid kag dugonan ang iya mga mata.








9







Title:Margosatubig (5)
Margosatubig...
      Kingumat ang tanan nga nagapalamati.
	"Sinabat ko sia," padayon ni Salagunting," kag silingon nga makilala ang tunay nga sultan sa ukbong sang patalum. Ano sa inyo?"
	Wala sing may nagtingug. Sinaylosaylo ni Salagunting ang iya panulok sa iya mga tinao.
	"Mag-unungay kita sa ngalan sang katarungan!" ang malip-ut kag mahagpuk nga sabat ni datu Mongtut.
	"Makuha lamang nila ang Dipulog kon bangkay na kita. Mahal nga sultan, indi kita mag-isul bisan isa ka tikang. Mahimo lamang nga layas ang aton pangulohan kon mapalagyo kita," ang sabat man dayon ni datu Dimauntod.
	"Ako wala na sing ginabalikdan," saligbat pa gid ni datu Mongtut," sanglit kay pinukan ang akon bawna, pinamatay ang akon sinakpan kag binihag ang iban. Nagapangamuyo lamang ako nga matanum ko ining akon sumbiling sa dughan sinang banyaga nga Kadlum bisan ako mapatay!"
	Nagtangutangu si Salagunting. Nahibal-an niya nga mainti man ang dugo sang iya mga tinao kag manginmatay sa katarungan. Nalipay sia.
	"Kon amo, inanak ni Allah kag mangangaway nga isganan, humanda kamo kay sa wala sing duhaduha pagasukbon sa bili sang dugo ang aton katarungan. Umabot na ang tion sang pagtubos!" ang hambal ni Salagunting.
	Hanti...sa gilayon sumugod ang mga tinao sa pagdugang sing pamakud kag paghimo sing bag-o. Ang tanan nila nga nahibal-an nga makahalit sa kaaway ila ginhanda.
	Nagligad ang isa ka adlaw nga malinagkagon nga paghulat sa mga kaaway. Mainandamon ang tanan sanglit kay indi nila mapakut kon diin mauna hanut ang mga tulisan ni datu Kadlum. Ikaduha nga adlaw...wala man gihapon sing dinahumdahum. Apang...sang kaagahon sang ikatlo nga adlaw nagkinagula sila sanglit kay walay sapayan nga malayo pa ang mga kaaway mabatian na nila ang magansal nga tungo sang mga agong kag matagsing nga huni sang mga tambuli.
	"Umabot na ang tion!" ang hambal ni Salagunting sa iya ginsakpan. "Pakilalahon naton sila. Tandai ang hambal kon sa inyo nga kon indi naton mapunggan ang ila kusog sa higad sang baybayon naton awayon ang katapusan nga sambunot."
	Nalantawan sang mga bantay sang Dipulog nga nagadulom lamang ang nagapalalapit nga mga kaaway.
	"Madamo sila," ang pahibalo.
	"Labing madamo, labing maayo," ang sabat sang mga isganan.
	Sang malapit na ang mga kaaway dulungan nga naglupok ang mga lantaka kag pali-untod sang Dipulog kag tumalithi ang mga baslay nga ang mapakrisan lamang nagakahulogan nga kamatayon. Ang nahauna nga balud sang kaaway wala makasuod. Umisul sila kag magpahuway.
	"Datu Mongtut," ang hambal ni Salagunting sa maisug nga taga-Sulu,"nahibal-an mo kon ano ang himuon kon sumunod na ang mga kaaway?"
	"Nahibal-an ko, mahal nga sultan, kag indi ko gid malimtan," ang sabat sang datu.
	"Datu Dimauntod," ang lisu niya sa pihak,"nahibal-an mo man ang sa imo?"
	"Huo, mahal nga sultan, kag luyag ko nga sumunod na sila agud mahusayan ang tanan," ang sabat man.
	Sang makabilog liwat ang mga tinao ni datu Kadlum, liwat na man nga sumalakay sila. Akig na ang mga tulisan sanglit kay sa nahauna nga hugnat madamo sa ila ang napulak.
	"Tapuson ta ang Dipulog!" ang ila hinugyaw.
	Sumalakay ang mga tulisan nga daw baha kag ila naagaw ang nahauna nga pamakud sang mga isganan sang Dipulog. Lumapuyot dayon ang inaway. Naga-tinagring lamang ang mga baslay, nagailidlab ang mga patalum, indi maghilibati ang hinugyaw sang pihak kag pihak.
	"Datu Mongtut...datu Dimauntod...himua ang aton hingyo. Ako ang managing diri sa atubangan!" ang mando ni Salagunting sa duha niya ka pangabaga.
	Nagbulagay ang duha ka datu kag himuson ang ila nga tinao. Samtang...padayon ang makasiligni nga inaway. Amat-amat napaisul sang mga tulisan ang isganan sang Dipulog, apang ang tagsa ka gutlo nga duta nga ila maagaw ginabayaran nila sing mahal.
	Nabagantay lamang si Salagunting...nagahanda. Sa tunga sang nagapinukot-pukot nga tao nasiplatan niya si datu Baam, ang salaligan ni datu Kadlum. Wala gali mag-upod ang ila pangulo. Nakayuhom si Salagunting.
	Nagapalapit nga nagapalapit sa palalipdan ni Salagunting ang kaaway sanglit kay lutos sa kadamo ang iya nahauna kag ikaduha nga latid.
	"Indi kamo magpalupok kon indi ninyo makita ang ila kalimutaw," ang paandam ni Salagunting sa iya mga kaupdanan sa ila palalipdan.
	Bumilog liwat ang mga tulisan. Magansal ang ila hinugyaw.
	"Isa na alamng ka hugnat kag tapus na!" ang ila singgit.
	Sininyasan ni datu Baam ang iya mga ginsakpan nga salakayon na ang katapusan nga pamakud. Kag...nagasilinggit nga daw mga gutom nga sapat nga dinalasa nila ang latid ni Salagunting. Apang...dumgiwa gilayon sing kalayo ang madamo nga mga lantaka kag namanigbanig lamang ang mga patay. Nanginit ang mga tulisan. Dumusdus sila nga dumusdus tubtob nga napilitan ang mga isganan sang Dipulog sa pag-ilisul tuhoy sa baybayon. Bangod sini ang mga tinao ni Salagunting natipon sa isa ka diutay nga duog nga ginalibutan sang mga kaaway nga wala na sing palagyuhan kundi dagat na lamang.
	Nagpabilin si Salagunting nga ginapulungyutan sang mga tulisan...apang, wala sing isa nga dumuksol nga indi mapukan. Kapila lutson sang baslay kag tuhugon sang bangkaw ang iya lawas...apang, daw tubi nga nagakiput gilayon ang pilas. Biniyaan sia sang mga tulisan kag panungan ang iya mga tinao nga nakibon didto sa baybayon.
	Mationtion...
	Tumub-ok didto sa unhan. Madasig ang paglapta sang kalayo nga lumikop sa bilog nga banwa nga wala sing makapalagyo gikan sa sulod.
	"Maayo...Maayo...!" ang hambal ni Salagunting.
	Dayon niya hukson ang tambuli sa iya hawak kag pumatunog. Pagkabati san giya mga tinao sa baybayon dayon nila halapa. Nangguagua ang mga mapintas nga isda nga balu gikan sa dagat kag sugaton ang mga tulisan nga nagadusdos. Bangod sa hinali nga paglinupad sang mga isda nga daw baslay katalum sang mga sungo , wala makahanda ang mga tulisan kag madamo sa ila ang nagkalamatay. Maisul sila kuntani...apang...tinugpahan sila sang tinao ni datu Mongtut kag datu dimauntod kag lumapuyot naman ang inaway.
	Samtang...
	Didto sa unhan nagatindog si Salagunting nga nalipay sa lakat sang inaway. Ginasipit niya ang iya busalian nga baston nga nakahalit sa madamo nga tulisan. Apang...hingalagan lamang nga daw binugnot ang iya baston. Bumalikid sia kag iya natalupangdan nga siniud gali ni datu Baam ang iya hinganiban.
	"Wala ka na sing hinganiban karon, Salagunting. Ginpanaad ko kay sultan Kadlum nga dal-on ko an gimo bagul sa akon pagbalik. Tion mo na ini," ang hambal sang mabangis nga datu.
	"Kanugon nga iakw ang pinadala diri. Kuntani ang imo agalon ang kuamri gid," ang sabat ni Salagunting.
	"Indi na kinahanglan. Makasarang man ako."
	Ginunot sang tulisan ang iya kris nga salanga sing sulab.
	"Wala sing kinaadman nga iya sang sapat ukon tao ang makasagang sa imo karon."
	"Pag-andam, datu Baam," ang sabat lamang ni Salagunting.
	Humamag ang tulisan nga datu.
	Apang...
	Lumiksi si Salagunting kag iwaslik ang iya tiil nga may sapin nga salsalon nga umungot sa tunga sang duha ka mata sang tulisan nga pumalak lamang kag humangyad sa duta.
	Pinatunog dayon ni Salagunting ang iya tambuli. Nagtinipon ang iya mga tinao nga masadya ang hinugyaw.
	"Wala gid sing nabilin sa ila!" ang malipayon nga balita ni datu Mongtut.
	"Si datu Baam buot magtilaw sang sapin nga salsalon," ang sabat ni Salagunting kag itudlo ang nagahamyangon nga datu nga ginaungutan sang sapin nga salsalon ang iya  nawong.
	Ginabot ni datu Mongtut kag isuksuk liwat sa tiil sang sultan. Nagmandu dayon si Salagunting nga patyon ang kalayo kag himuson ang tanan agud magtinlo ang banwa.
	Nagligad ang duha ka adlaw.
	Didto sa Margosatubig...
	Nalangkag na si sultan Kadlum sa kadugay ni datu Baam. Tumawag sia sing sinapul sang iya mga salaligan.
	"May panagupnup ako," ang hambal sang tulisan nga sultan," nga daw ginabudlayan si datu Baam sa pagrumpag sang Dipulog. Ginahingyo ko karon nga paapasan sing mga tao nga mabulig sa iya agud magadali kag matapus na ang aton palaligban."
	"Daw mabudlayan gid sia kay Salagunting," ang tugda sang isa ka datu.
	Nangakig si sultan Kadlum.
	"Sin-o na gid si Salagunting? Nagakaon bala sia sing baga kag nagabuga sing kalayo nga kahadlukan na gid? Tao sia nga nagaginhawa katulad naton. Kag kon may ginasaligan sia nga kinaadman kuntanig ingubat niya kita diri agud mahibal-an  niya kon ano kabaskug sang bayobayo sang taga-Sarawak," ang panguna sang sultan.
	"Indi ako magpati nga si Salagunting may kinaadman nga labaw sa imo, mahal nga sultan," ang sugpon ni datu Abubakar. "Kon tugutan mo ako, apason ko si datu Baam kag dal-on namon diri ang bagul ni Salagunting."
	"Amo ina ang sugo ko kay datu Baam. Dal-on diri sianng bagul sang banyaga nga ina," ang sabat ni sultan Kadlum.
	"Ano, mahal nga sultan, manghimus ako kag mag-apas?" ang sugpon pa gid ni datu Abubakar.
	Wala pa makasabat si sultan Akdlum kag mabatyagan nila nga bumagrong kag sumulod gikan sa bintana ang isa ka uwak nga may ginataban nga bagul sang tao. Lumibot anay sa sulod sang hulot ang pispis kag buy-an ang iya dala nga nagabulidbulid sa latuk. Dayon lupad sang uwak pa gua.
	"Bagul ni datu Baam...!" ang hungaw nga tingug sang sultan nga nagamurarat ang mga mata.
	"Bagul ni datu Baam...! Ang sugpon sang tanan nga bumatyag man sing kakugmat.
	Nagtinulukay sila tanan nga ang tagsa nagabatyag sing kakulba. Indi sila magpati nga amo ini ang matabu sa maisug nga datu Baam. Indi sila magpati nga ang mga ali nga mangangaway sang Sarawak nga wala pa malutos sa bisan diin nga pag-awayan napahamak. Apang...daku nga kahulogan ining bagul nga ini. Inuyatan ni datu abubakar kag baliskaron ang bagul sang iya kaupod. Kag...nakita nila nga lubot ang tul-an sa tunga sang iya mata nga nasuksukan sang pagkitan. Ginunot ni datu Abubakar ang pagkitan kag ihatag sa sultan.
	Hinayhinay nga binuksan ni sultan Kadlum ang sulat nga amo'ng masunod:
	Datu Kadlum,
		Ayhan mapaktan mo bangod sining bagul nga ini kon ano ang natabu sa buot maghalit sa kalinong sang Dipulog. Isa ini ka patimaan sa tanan nga malain sing handum. Nabaton ko ang imo sulat nga nagapang-agda sa akon sa pagbuylog sa imo. Ginapaathagan ta ikaw nga ako tunay nga manunubli sang ginharian sang Magindanaw kag Sulu kag ikaw imo taga-Sarawak nga nagdala sing kalalat-an diri sa amon. Ginahatagan ta ikaw sing pitu ka adlaw sa pagbiya sang Margosatubig. Kon indi gani, ang datu kay datu Baam matabu man sa imo kag sa tanan nimo nga ginsakpan. Panumduma nga wala gid sing nabilin sa imo nga tinao. 
      -Salagunting, Sultan sang Magindanaw kag Sulu
	Matapus basa ni sultan Kadlum ang sulat, dayon niya kumuson kag tasakon dungan ang paghambal:
	"Wala pa sing tao nga nakapahog sa akon. Hulaton ko ang iya pagkari agud makilala niya kon sin-o si Kadlum!"
	"Ano bala ang tugon sa sulat, mahal nga sultan?" ang usisa ni datu Abubakar.
	"Basaha...basaha...!" ang pasung-ol nga hambal sang sultan.
	Pinulot ni datu Abubakar ang sulat kag basahon. Pagkatapus niya dinuhol niya sa iya kaupdanan kag ila man binasa. 
	"Ano sa inyo, mapapahog kamo sinang tao nga ina nga nagasugid nga tunay sia nga manunubli sang ginharian sang Magindanaw kag Sulu? Diin maggikan inang buyong nga ina? Wala sing makahibalo. Kon kita mga tulisan, sia iya pinanambi. Indi mahimo nga gamhan niya kita!" ang hambal sang sultan.
	"Ina tanan mahusayan sa ukbong sang patalum," ang sabat ni datu Abubakar.
	"Sa amo nga paagi naton husayon," ang sugpon man sang sultan.
	Kag...
	Pinadal-an dayon ni sultan Kadlum ang tanan nga kadatuan nga nagatahud sa iya sign sulat nga iamut nila ang tanan nila nga mangangaway sa kaamligan sang ginharian sa labing madali. Wala labut sini nagpasugo pa gid ang sultan didto sa Sarawak nga ang mga Dayak, kaliwat nga talunanon, magpadala sing mga mangangaway.
	Nagligad ang duha ka adlaw.
	Didto sa Dipulog...
	Ngaa indi ta pagsulangon si datu Kadlum subong sini? Nagahanda sia sing maayo kag kon aton padugayon mabudlayan gid kita," ang hambal ni datu Dimauntod kay Salagunting.
	"Indi ko luyag magdaug sa paagi sang lita," ang malip-ut nga sabat ni Salagunting.
	"Apang, mahal nga sultan, ining si Kadlum nga ini tulisan kag kon sia may kahigayunan, litaon niya kita."
	"Pabay-i sia. Maghanda lamang kita. Si Allah nga makagagahum nga amo ang nagahukom sang tao, nakahibalo kon sin-o sa amon ang mabug-at sa timbangan."
"Matuod ina, mahal nga sultan; apang, kon sa akon lamang indi ta paghatagan sing panahon nga bumakod ang Margosatubig. Suno sa balita ang tanan nga kadatuan nga nahadluk kay Kadlum nagaalamut sing mangangaway; ang mapintas nga mga talunon nga mga tao nga amo ang mga Dayak sang Sarawak nagapadala man  sing mangangaway," saysay ni datu Dimauntod.








10







Title:Kon Ang Katarungan Lugipon
<b>Kon Ang Katarungan Lugipon</b>
Ariston Em. Echevarria 
Buas sa kaagahon, sa dili pa magmusiaw ang adlaw sa Sidlangan, kuhaon nila ang labing hamili kag balaan nga bugay kay Abraham del Cielo. Huo, kuhaon nila ang iya kabuhi, bayad sang duha ka kabuhi nga iya nautang. lamang nga makakita sia sang iya anak nga tagumatayon, ang iya anak nga nagtagumatayon sa tapus ang iya pagbatas sang kasakit sa daku nga kahidlaw sa iya. Kay Abraham. 
Si Abraham del Cielo nakahibalo sang masubu kag mapait niya nga palaabuton, apang wala sia nagakasakit nga amo yadto ang iya maaguman. Ang kaisug sa pagtubus sang silut nga gintakga sa iya nagagahum sing himpit sa iya kasingkasing kag wala sia sing diutay nga kahadluk sa pagpanginmatay. Kon sa bagay, anhon man niya ang kabuhi nga dutan-on, kabuhi nga ginasab-an kag ginapakiras-an lamang sang mga kabutigan, dinamak kag malupigon nga pagginahum!... Didto sa isa ka <i>kalibutan</i> , yadto didto ang matuod nga kabuhi, yadto didto nagaluntad ang ulay nga pagkahimtang sang labing gamhanan nga Manughukum, yadto didto ang katarungan nga wala pagkalingkang kag wala pagkapukan sa dulus kag unus sang kalupig. 
Samtang si Abraham nagahulat sang iya palaabuton, ang iya panghunahuna kag anino nagapangusuy sa banas sang iya <i>kahapon</i> sang iya mga gin-agihan, sang iya mga handum kon lamang wala magsayup ang pagtuytuy sa iya sang kapalaran. Apang, sa ubus sini tanan kag sa lakat sang mga tikang sang iya painoino, samtang yara sia sa sulud sang puluy-an sang mga makasasala sa pagginahum sang tao kag dutan-on nga pangulohan, wala sia pagbatyag sing diutay nga paghinulsul, wala sia pagtigay sing kangilin sang iya pagkahimtang, wala sia pagbatyag sing diutay nga kahuya sang iya mga binuhatan. Matawhay, masanyog, matanlas ang pagbadbad sang mga anino sang iya mga tinaliwanan kag tanan yadto, aydto nagatipyuk sa gintaipan sang iya palaabuton. palaabuton nga buas damlag magaapas na sia sa iya anak didto sa isa ka <i>kalibutan</i> , sa isa ka kinabuhi nga dayon. magaapas sia sa iya anak nga amo ang bugtong nga bunga sang ila pagtiayon ni Pilar nga iya asawa, magaapas sia sa iya anak nga amo ang nangin kabangdanan sang iya pag-utang sing duha ka kabuhi. 
Kon ngaa nga didto sadto nga palaabuton si Abraham del Cielo ginpahangungud sang kapalaran, ang maragtas sang iya <i>kahapon</i> amo lamang ang makatalastas. 
_ _ _ _ _ _ _ 
Si Abraham del Cielo, isa ka pamatan-on nga banwahanon, maugdang sing gawi, may katutum sa pagpangabudlay sing matinlu, matinuohon sa matul-id nga pagtuman sang mga kasuguan sang banwa. Bisan matuod nga mga katloan kag tatlo pa lamang ka dagang-bulan ang iya kagulangon, apang tungud sang wala'y langan niya nga pagtuon sang mga hitabu sa aton pagginahum nakasayasat sia sing himpit sang matuod nga pagpadalan sa sulud sang aton pangulohan. Ang aton pangulohan, bisan matuod nga makiangayon, pangulohan nga amo ang ginabilang nga mapinatugsilingon, matinalamdon sa pagkahimtang sang banwa kag pumuluyu, apang dili mapamatukan nga ang iban nga yara sa gahum kag ginatugyanan sang kagamhanan, wala na pagbatyag sing patugsiling, kundi lamang ang ginatamud kag ginapasandigan sang mga ginabilang nga kinamatarung, amo ang kabatid sa pagbulubalikwat ka gang kahanas kag kadalas sa pagsalamangka sang aton mga kasuguan. Ini tanan, nasayuran ni Abraham kag nagangutngut ang iya inogbalatyag sa pagpanumdum sang kapalaran sang iya nga kauturan kag kasimanwa, mga kauturan kag kasimanwa nga wala sing pangilala, wala sing <i>pull</i> , wala sing <i>maninoy</i> , apang may ikasarang. Si Abraham nakasayud nga sa sulud sang ila puod may madamu nga mga nakalampuwas sa pasinawan sang <i>serbisyo sibil </i>, upang tungud nga yadto nga mga pamatan-on wala sing hikap, wala sing pangilala, wala sing <i>pull </i> , sa gihapon wala sing pangita, wala sing sarang kuhaan sang ila mga kinawala. kag naagi ang mga inadlaw nga ginakulang sila sa mga pagkaon!... Apang ang mga kubus sing mga kinaadman nga may hikap kag mga suud nga kilala sang ila pangulo-puod, yara sa mga palangakuan nga mga tinukud kag nagapaabut sing dalagku nga mga suhol!... Si Abraham, sa iya kaugalingon, isa sang mga wala sing mabakud nga palangitanan, wala sing sapayan nga sia isa man sang may mga kapalaran sa paghuput sing kalig-unan gikan sa talapatan sang halangdon nga punuan sang <i>serbisyo sibil</i> . Sa sulud sang duha ka tuig nga pagpanghuma-huma ang iya sing palangitan-an sa sulud sang mga talatapan sang aton pangulohan, sa tapus sia makapakita sang iya ikasarang sunu sa mga pangabay sang mga nagadumala sang talatapan nga iya masudlan, pahayagan lamang sia nga dili sia sangkul sadto nga mga hilikuton kag a tapus niya yadto matalikdan, ang amo nga palangakuan nga sa iya kunta mga kamut mahatag, yadto ipaagum sa isa nga ginpatigayon sang ila pangulo-puod. Amo yadto nga mga kaparutan sa pangabuhi ang naaguman ni Abraham, ka gang iya pagkalampuwas sa pasinawan sang <i>serbisyo sibil</i> wala niya mapusli, wala makahatag sa iya sing palangitan-an nga makadulut sa iya sing kabuhian, subong man sa iya asawa kag sa bugtong nila nga anak. 
Panahon sang piniliay. 
Huo, nagaabut ang panahon sang piniliay. Sa puod ni Abraham mabaskug kayo ang pagsumpunganay sang duha ka bunghay, bunghay sang mga yara sa gahum kag bunghay sang mga ginagamhan, bunghay sang mga sakun kay bunghay sang mga maalwan; bunghay sang mga salimpapaw nga mga makiangayon kag bunghay sang matuod nga mga makiangayon; bunghay sang mga mapinalabi-labihon kag bunghay sang mga matinalamdon. Sa sini nga piniliay ang tanan nga mga tagabunghay sang yara sa gahum tama ang paghilimud-us nga ila masulpu ang ila pangulo-puod; ka gang mga taga-bunghay sang mga ginagamhan subong man nagapulaw-bugtaw sa pagpang-adga sa mga pumilili nga ila lutuson ang palapilian sang mga yara sa gahum, nga bagay na nga ilisan ang pangulo-puod sing bag-o nga guya, bag-o nga utuk nga makahatag sing kahigayunan sa mga linibo nga mga wala sing pangita nga mga mamumugon, bag-o nga kasingkasing nga makahibalo magbatyag sang kapiut nga ginabatas sang mga inanak sang balhas, bag-o nga mga kamut nga may kangil-ad sa pagpatumbaya. 
Adlaw sang piniliay. 
Si Abraham del Cielo, isa sadto sang mga tulugyanan sa pagtatap kag sa pag-atipan sang mga hilikuton sa sulud sang pililian. Isa sia sadto sang mga tiglawas sang bunghay sang mga ginagamhan. Gani ginalauman sang iya mga kabunghay nga sa iya pagtambong sa tion sang inisipay sang mga pili, iya mabalabagan ang ginapaabut nga pagluib kag pagdaya sang mga tiglawas sang bunghay sang mga yara sa gahum. 
Tion sang inisipay sang mga pili. 
Didto sa sulud sang pililian diin si Abraham isa sang mga tulugyanan. 
Gobernador Provincial: Roberto Montesilva. 
Miembro de la Junta Provincial: Bartolome Cordova, Donato Antemano. 
Alcalde Municipal: Roman Villamor. 
Vice Alcalde Municipal: Salvador Mehan. 
Concejales Municipales: Pablo Tesoro, Pascual Reviles, Anacleto Pobre, Geronimo Luna, Feliciano Canto, Amador de la Cruz, Jose Campos, Leon Bordon. 
Tanan yadto, mga palapilian sang bunghay sang mga pinagamhan. Tagsa ka pagbilad sadto sang <i>balota </i>amo yadto nga mga ngalan sang napagkit. Napulo. Katloan. Kalim-an. Isa ka gatus na ka <i>balota </i> ang nabasa kag wala pa gid sing isa nga nagpahayag sang ngalan sang mga palapilian sang bunghay sang mga yara sa gahum. 
Duha ka gatus. Tatlo na ka gatus kag sa gihapon wala pa gid sing isa ka kudlit ang ngalan sang mga palapilian sang bunghay sang mga yara sa gahum. Nagamug-ut na sadto ang pagginhawa sang mga tiglawas sini nga bunghay. 
Sa lakat sang gwa sadto nga mga <i>balota</i>, wala sing kadalag-an ang mga palapilian sang bunghay nga kasumpong sang bunghay ni Abraham. 
Didto sadto kag. 
Gobernador Provincial: Man. uel.. Laz.. a.. ro.. 
Miembro de la Junta Provincial: Lu. is. del.. Mar., Car.. los. Mer. ca. do. 
Abyan, - saligbat ni Abraham, - tabi, hulat anay, - pangabay niya sa iya kaupod nga tulugyanan man sadto nga pililian kag manugbasa sang balota, - patan-awa abi ako sina nga panid sang <i>balota</i>. - 
Wala ka bala sing salig sa akon?... - buklas kag alingit nga sabat sang gintablaw ni Abraham. 
Dili nga wala ako sing salig sa imo, - mahinay nga tugda ni Abraham, - kundi, buot lamang ako magtan-aw sina nga <i>balota</i> kag nagakunla-kunla ang imo pag-basa. basi kon dili gid maathag ang pagsulat sang tagpili. - 
Wala na sadto magsabat ang kahambal ni Abraham. Ginamhan na yadto sang mabangis nga aligutgut ang iya sadto painoino. Kon malutus ang ila sadto palapilian, sa wala'y duhaduha dili makapasulpu ang ila ginapakaali nga pangulo-puod. Kag kon dili yadto makapasulpu, sa wala'y duhaduha ang ila mga palangga nga nagauyat sing palangakuan sa sulud sang pangulohan mataktak sa ila lingkuran. Busa, bangud sini nga mga panghunahuna ila nga himuon ang tanan nga mga kalalangan, lamang nga mapasulpu nila ang ila pangulo-puod. 
Sa ubus sang pagsabtanay ni Abraham kag yadtong iya kaatubang sa sulud sang pililian, sa hinali lamang nagsalindab ang isa ka huyap. Naglagsak!... kag nagdulum sadto ang panan-awan ni Abraham. Tinapayan sia!... 
Ang mga tao nga nagapalamati kag nagatalan-aw sa gwa sadto nga pilian nagsininggit kag sa gilayon nagdampug ang duha ka polis. Gindakup nila dayon si Abraham, kay sunu sa ila, nagtuga yadto sing gamo sa sulud sang pililian sat ion sadto nga inisipay sang pili. Gindala gilayon sia sa hunungan sang banwa bisan pa nga wala matapus yadto nga <i>eskrutinyo</i> kag sang pagkaaga na lamang sang madason nga adlaw sia makagwa, makapauli sa tapus matigayon ang pasalig nga ginkinahanglan sanglit ginsumbong sia gilayon sa hukmanan batuk sa sala nga, sunu sa iya mga kasumpong, iya nahimu. 
Kaagahon sang adlaw nga madason sa piniliay. 
Viva!... Manuel Lazaro!... Viva.- 
Mabuhi ang amon pinalangga nga pangulo-puod, Manuel Lazaro!... 
Kabay, palawigon si Hal. Manuel Lazaro!... - 
Amo yadto ang mga hinugyaw sang mga sumalakdag sang napilian kag napasulpu nga manugdumala sang puod ni Abraham. Makisay, mapagsik sadto ang mga panglawas kag mga pamatyag sang mga kabunghay sang mga yara sa gahum. Nagdaug ang ila <i>sandigan</i> sa pangabuhi, apang yadto nagakahulugan sa mga tagabunghay nga ila kasumpong sing mga tatlo pa naman ka tuig nga pagpatumbaya sa mga wala sing palamugnan!... 
Kon ngaa nagdaug ang mga palapilian sang bunghay nga kasumpong sang bunghay nga ginadampigan ni Abraham, mahangup lamang sing maathag sa bahin sang hitabu nga nagdangat didto sa pililian nga diin si Abraham isa sadto sang mga tulugyanan. Kay sa hublas nga kamatuoran, ang mga ngalan sang mga palapilian sang bunghay ni Abraham ginbasa sa ngalan sang mga palapilian sang bunghay sang ila mga kasumpong. 
Malipayon na sadto matuod ang mga kadampig kag kabunghay sang pangulo-puod nga napilian kag napasulpu. Apang si Abraham del Cielo wala sing sapayan nga nagakahanusbu sia sa pagkalutus sang ila palapilian, pagkalutus nga salin sang mahigku nga pagdaug, nagakasakit man sia nga ang iban sang iya mga kabunghay nga nangintulugyanan man sa pililian nga katulad sa iya, gingamhan sang katalaw sa pasabdong sang malain nga pahitu sang ila mga kasumpong ka gang iban kon wala makatingug, bangud yadto nga <i>ginsolda</i> sang pilak ang ila mga bibig. Kag sa ubus sadto nga mga kahanusbuan ni Abraham nagabal-ag sa iya kalinung ang kasaba nga iya ginaatubang nahanungud sa hitabu nga iya gintuga didto sa sulud sang pililian sadtong tion sang inisipay sang mga pili. Ang iya painoino nagapanglatas sa madalum nga lublub sang katarungan sa pagpangita sing kalalangan nga makaluwas sia sa tampalas sang iya mga kasumpong kag kon mahimu pa gid nga iya mabuyagyag kag mapamatuoran sa atubangan sang hukmanan ang mga kagarukan nga nahimu sa nagligad nga piniliay. Ang iya mga kabunghay kag mga kadampig subong man nagabulig sa iya. Sa isa ka pulong, ang sumpunganay sang duha ka bunghay sa sini nga sugilanon wala lamang magdulog didto sadto nga piniliay nga nasambit. Nag-uswag, nagdayon pa yadto tubtub sa atubangan sang hukmanan. 
Sa atubangan na karon sang hukmanan. 
Ang mga mananabang sang kasumpong ni Abraham masigpahayag na sang ila mga kasaysayan sa pagpamatuod nga si Abraham amo ang nagtuga sing gamo, nga sia amo ang may tuyu sa paghimu sing kalautan, nga sia amo ang may handum sa pagpadaug sang ila mga palapilian sa mahigku nga paagi. 
Sa pihak naman nga bahin, sa bahin ni Abraham, ginpanghimutig yadto tanan sang iya mga mananabang. Tungud nga sia kabunghay sang mga ginagamhan wala sing ikasarang sia pagtuga sang mga kalautan nga ginapaangkon sa iya, nga si Abraham nagtuman sang iya katungdanan sa pagkatulugyanan sang pililian nga iya natuonan, nga si Abraham nagtuman sang iya katungdanan sa pagtapna sang kagarukan nga buot himuon sang iya mga kasumpong!... 
Apang. 
Huo, apang. kag sa pag-untat sang husay. sa tapus "matun-an" sang halangdon nga hokum ang mga katarungan nga ginpahayag sang tagsa ka bunghay sadto nga kasaba, ang <i>blitzkrieg </i>sang hukmanan, ang takga sang hukmanan nga dutan-on, hukmanan nga ginapaniglawasan sang isa sang mga kabunghay nga kasumpong sang bunghay nga ginadampigan ni Abraham, ang takga sadto nga hukmanan didto magtupa sa abaga ni Abraham!... kag sunu sa pamatbat nga ginpat-ud sang hokum, si Abraham del Cielo magabayad sang sayup nga iya "nahimu" sing anum ka bulan, duha ka pulo kag siam ka adlaw sa bilangguan!... 
Yadto nga takga, sunu sa panghunahuna ni Abraham, ginhatag sa iya, lamang kag agud mangintalamdan ang kabug-at sang "nahimu" niya nga "sala" agud ang tanan nga may kabalaka sa pagtapna kag pagsabdong sang mga kalautan sa piniliay subong sang pagsabdong ni Abraham sa iya kaisug sa pagtubus sadto nga silut, silut nga bayad sa subong sadto nga "sala"!... 
Sa sulud sang bilangguan ni Abraham, isa na sadto ka pinat-inan nga binilanggu sang mga bantay, mga bantay nga nagauyat sang ila palangakuan tungud lamang nga sila nga <i>pato nga piang</i> . Sa masunsun, si Abraham nagaupod sa hubon sang mga binilanggu nga ginapapangabudlay sang mabaskug sa gwa sang ulo-banwa. 
Isa ka adlaw. 
Si Abraham, samtang angadanghus kag nagasaku sia sang hilikuton nga gintugyan sa iya didto sa sulud sang bilangguan, gintawag sia sang bantay kag tunghulan sang isa ka sulat. Binukad niya yadto gilayon ka gang gikas sang mga dinalan sadto nagasiling: 
<i>Abraham, si Nonoy mabug-at ang pagbati. Anay sini dili sia nanginaon. nagniwang sia kag nagluya. Gindunggu sia sang hilanat tubtub nga sining karon nga nagadula ang iya pangalibutan. nagapanawag sia sa imo kag. daw kapait sining aton palad. PILAR </i>
Dili na mahamtang sadto ang panumduman ni Abraham sang iya pagkabasa sadto nga mga tugon sang katimbang niya sa pangabuhi. Sa wala sing diutay nga kaalag-ag, dayon niya pinalapitan ang 'pangulong' tulugyanan sang bilangguan kag magpakiluoy nga kon mga sarang mahatagan sia sing kahigayunan kag kalangan sa pagduaw, bisan lamang makadali, sa iya anak, apang binunggahan sia sing masakit nga mga halambalanon. Ginyaguta sia. Ginpasipalahan sia kag tabugon pabalik sa hilikuton nga ginatugyan sa iya. 
Ang mga bantay sang bilangguan nga nakahibalo sang ginapangabay ni Abraham sa pangulong tulugyanan sang bilangguan kag wala matigayon nagkinadlaw sa iya, nagbulig sa paghan-us sa iya sing mga yaguta kag pasipala. 
Kahapunanon. 
Kapin sa kalim-an ka mga binilanggu ang gindala sa gawa sang ulo-banwa. Pagapahilamonon yadto sila sang dalanon nga nagapadulong sa Aminhan. Isa sadto sang nasambit nga mga binilanggu si Abraham. Tatlo ka bantay ang nag-upon sadto sa ila. Si Abraham nagatuman lamang sang mga hilikuton nga gintugyan sa iya, apang ang iya painoino kag panumduman yadto sa pagkahimtang sang iya anak. Ayhan magaayo, mauli pa sa mayo nga pagkahimtang ang pamatyagon sang iya anak kon lamang makakita sa iya. Ah, himuon niya ang kalalangan. bisan makahalalit nga kalalangan. lamang makakita sia sang iya anak!... Kon sa bagay nagaantus sia sang silut nahanungud sa <i>sala</i> nga amo ang iya pagtapna kuntani sang malain. Sa sulud sang iya dughan nagadabdab sadto ang kalayo sang aligutgut. Sa iya hunahuna nagahiwasa ang kahidlaw sang isa ka anak sa isa ka amay. Sa iya kasingkasing nagasinggit ang gugma sang isa ka amay sa isa ka anak. Ah, himuon niya ang kalalangan. Dili niya pagpaligaron yadto nga tion. 
Dayon sadto ni Abraham dalagan dangup sa kaubay nga talunan, padulong sa ila puluy-an. Nagahinangup na sadto sa mga ikalima kag tunga ang takna sa hapon kag nagaamat na ang kalibutan sadto sang pangunup sang lambongon nga kumbong. Ang kataknaon daw nagbulig sadto kay Abraham pagtigayon nga mahimu ang iya mga tinutuyu. Subong sang bukal sang tubig nga ginaanud sang sulog ang kahalimbawa na sadto ni Abraham samtang nagasughut sia sang talunan padulong sa ila puluy-an. Ang kasigni sang iya binuhatan wala makaupang sang iya kaisug sa pagpalagyo, sa pagpadayon sang iya paglakat sa pagduaw sa iya anak, sa iya anak nga mabug-at ang pagbati. 
Tungud sang kalayu sang banwa ni Abraham sa ulo-banwa kag labut pa nga masiut ang iya mga pinang-agyan, madalum na sadto nga kagab-ihon sang pag-abut niya didto. Sa wala sing diutay nga katahap pumadayon sia gilayon sa ila puluy-an kag sang pagbukas niya sang ila tataliwanan. 
- Pilar!..., - ang tamyaw niya sa iya asawa nga nagasabak sang ila anak. 
- Abraham!..., - sabat ni Pilar nga nahakibut sang pagsulud sang iya bana. - Wala ako maghunahuna nga makaabut ikaw. Si Nonoy dili nag id naton mahawiran, - kag dayon ni Pilar paghibi. Ang bata sadto nga tion nagaamat na sang palamugnaw ang kalawasan. 
- Pilar, ginlalang ko ang dili kuntani dapat buhaton. Apang ginhimu ko yadto, lamang nga makatambong ako sa bisan kon ano ang maabutan sang aton anak. Ginlampusan ko ang duha ka bantay kag magpalagyo, - panugiron ni Abraham. 
- Sus<pd>.</pd> mari<pd>.</pd> sep. Daku nag id ang imo katalagman, Abraham, - tugda ni Pilar. 
- Matuod gid. Apang, amo ini ang bagay kon ang aton katarungan amo na ang lupigon!... Kinahanglan nga panginmatyan kon amo gid man ang pagbuot sang dutan-on nga hukmanan, Pilar. Wala pulus ang pagginahum nga nagahuntad sa saliagum nga pagkamakiangayon, - pahayag ni Abraham nga ginasab-an na sadto sang kaisug, sang kabangis batuk sa pagginahum sang iya banwa - Ihatag sa akon si Nonoy, - pulong pa gid niya samtang nagadahu sia sang iya mga kamut kay Pilar sa pagbaton sang ila anak. Ginhatag ni Pilar ang bata kay Abraham nga nagaalagay ang luha. 
- Buksi kami!... Kami ang mga tiglawas sang kasuguan! - Tingug yadto gikan sa gwa sang puluy-an ni Pilar kag ni Abraham. Wala sing naglihuk sadto sa ila. Didto sadto kag sa hinali bumukas ang takup sang ila talaliwanan kag nagsulud ang apat ka lampitaw. 
- Wala magsayup ang amon banta nga yari gid ikaw pumadulong, Abraham!! - ang matigda nga pahayag sang pangulo sadto nga hubon sang mga maniningad sang banwa. - Karon, luyag mo kag indi, dalhon ka namon sa gilayon sa amon pagbalik, - dugang nga pulong sang nagahambal. 
- Matuman ang inyo pagbuot, - sabat ni Abraham, - apang, pangabayon ko sa inyo nga anay ako makabalik upod sa inyo, tambongan ko anay ang pagtaliwan sang akon anak. - 
- Dili mahimu, - tugda sadto nga pangulong lampitaw, - ang mandu sa amon, amon nga tumanon. 
- Kon amo, - sabat liwat ni Abraham, - tumanon ninyo ang mandu sa inyo, apang dili ako mag-upod! Pamat-ud yadto nga mga tinaga sang isa ka tao nga dili man magbato sa mga tiglawas sang kasuguan, apang may kaisug sa pagpanagudili. 
Sang ila mabatian yadto nga mga pinautwas ni Abraham, dayon sang tatlo ka lampitaw palapit sa iya. Gin-uyatan sia sa isa ka butkon kag bulyahon, ganoyon pagua sa ila puluy-an. Nagpanipuslut si Abraham, apang wala gid magbayaw sang iya mga kamut sa pagbatu. Sayud sia sadto nga wala na sing kinahanglan ang kusug sa pagpamatuk. Dili na bagay yadto. Hangup niya sing himpit nga ang tampalas nga iya ginhatag sa duha ka bantay tumbas na yadto nga makabayad sa mga pasipala sa iya sang iya mga kasumpong. Wala na sing pulus ang tanan. Samtang nagalakat sia kaupod sadto nga mga lampitaw, nagahibi ang iya kasingkasing sa pagpanumdum sang iya gintalikdan nga kahimtangan sang iya wala'y kabuhi nga anak kag asawa nga nagasinggit sa daku nga kasakit. 
Isa ka aga sang makaligad ang mga inadlaw nga nakabalik si Abraham sa bilangguan. 
Sa atubangan sang hukmanan. 
Si Abraham nagapamati sang pamatbat sang hokum sa matuod na nga sala nga iya nahimu. Gikas sadto nga pamatbat nagasiling. sa sayup nga amo ang pagpatay sing duha ka tao sa tikas nga paagi, ang silut amo ang pagpabayad sa tagpatay sang iya kabuhi. Si Abraham del Cielo, wala sapayan nga sia binilanggu, nakapatay sing duha ka tao, duha ka tao nga suluguon sang banwa kag ginpatay niya yadto sa tikas nga paagi. Gani sia silutan sing kamatayon. 
Buas sa dili pa magmusiaw ang adlaw sa Sidlangan, kuhaon nila ang labing hamili kag balaan nga bugay sa iya, kay Abraham. Apang bisan nga amo yadto ang iya madangatan wala man sia paghinulsul, wala sing kangilin sang iya pagkahimtang, wala sia pagkahuya sang iya mga binuhatan. Sa iya hunahuna, manginmatay sia sa pagtubus sang mga aligutgut sang iya mga kadampig, - manginmatay sia sa pagbayad sang iya nautang nga kabuhi, manginmatay sia sa pag-apas sa iya anak sa isa ka kalibutan, sa isa ka kalibutan diin ang katarungan wala pagkalingkang kag wala pagkapukan sa bagyo kag halit sang kalupig kag kadaya nga dutan-on. 








14







Title:Tugalbong
Tugalbong...
      "Gusto mo man bala mag-engineer?" pamangkot ni Gary.
	Apang wala nagapamati ang bata. "Ngaa diri ka imo?" pamangkot niya. 
	"Indi bala nagpalauli ang mga panday sa ila? Ngaa wala ka magpauli?"
	"Wala ako paulian," sabat ni Gary.
	"Ano?"
	"Indi ako taga-diri."
	"Taga-diin ka?"
	"Taga-Marbel. South Cotabato."
	"A, Marbel. Si Duremdes sang Alaska. Captain Marbel!" Kag nagkadlaw si Alec.
	Nagkadlaw man si Gary. "Maluyagon ka gali sa basketball."
	"Aba, huo! Ti, diin ka nagakaon?"
	"Diri," kag gintudlu niya ang daan nga balay. "Si Tyu Benigno ang nagalutu. Pero wala sia dira karon. Seguro nagkadto sa tienda."
	"A, dumdum ko wala ka na kaon-kaon." Kag dungan sila nga nagkadlaw.
	"Gusto mo man bala mag-engineer?" pamangkot liwat sang engineer.
	"Gusto ko mag-inventor," siling ni Alec.
	"Aha! Ti, may naimbento ka na?"
	Nagkadlaw si Alec. "Wlaa pa."
	"Bisan pusil-pusil?"
	"Bisan pusil-pusil."
	"Dali. Tudluan ko ikaw."
	Nagtindog si Gary kag magbalik sa iya balay-balay. Ginsunod sia ni Alec kag hulaton ini sa landong sang kawayan.
	Naggwa si gary nga may dala nga diutay nga binangon. Kinab-ut niya ang nagaluyloy nga ukbong sang isa ka layon nga kawayan kag utdon ini. Ginpanguha niya ang kagingking kag inutod ang isa ka lawas nga daw tubo sang gripo kadaku. Naghulong-hulong sia kag pinulot ang isa sa lipak nga kawayan man nga daw duha ka dangaw ang kalaba.
	Wala huluhambal nga ginatan-aw ni Alec ang ginahikot ni Gary. Nag-utod ini sing walo ka pulgada sang lawas pero ginbilin niya ang mga tatlo ka puldaga sang napunuan nga buko. Pagkatapos, nag-agos sia sa lipak sing daw barbecue stick katipulon nga siniak kag gin-ungot niya ang puno sini sa inutod nga may buko.
	"Ini ang uluyatan sang pusil-pusil kag ang daw barbecue stick ang iya piston," paathag ni Gary. "Bakita ang tawag namon sini."
	Gin-gulu ni Gary ang bakita sa lawas kag inutdan ini sang maglabaw. Pina-pa niya sing mahinay sang kilid sang binangon ang ukbong sini tubtub naglapad ang punta nga daw payongpayong. Ini ang padihot agud ang bala makasulod sa buhu sang lawas sang kawayan nga indi mapihak kon idusu na ang bakita ukon iya kuno nga piston. Kinahanglan man nga malip-ut ang sulsog sa lawas sang pusil-pusil agud ang bala nga inugluthang magpundo sa punta sang lawas. Ang katapusan nga ginhikot ni Gary amo ang pagtipulon sang ukobong sang lawas sang pusil-pusil.
	Natapos na ang pusil-pusil apang indi mapat-ud kon malupok ini. Naghulong-hulong naman si Gary sang iya himuon ang bala. Ang pinakamaayo amo ang matipulon nga bunga sang kahoy. Nasiplatan niya ang puno sang kalamansi sa kilid sang daan nga balay.
	"Dali diri,"siling niya. "Palukpon naton ang pusil mo."
	Nagkab-ut sia sing linghod nga bunga. Husto gid ang kadaku sini sa buhu sang pusil-pusil. Gintulod niya sang sulsog ang bunga nga daw naggutok sa ukbong sang lawas. Maayo. Sa aton pa indi sungaw. Indi maglupok ang pusil ukon pusil-pusil kon sungaw. Kumuha sia sang ika-duha nga bunga kag binutang ini sa buhu kag hinali nga gintulod ang bakita. Lumupok!
	Nagmurahag ang mga mata ni Alec. Nag-aso pa abi ang punta sang kawayan.
	"Ako man! Ako man!"
	"Imo na," siling ni Gary kag ginhatag ang hampanganan kay Alec. 
	"Wow, salamat. Thank you gid, ha?"
	"Welcome."
	"Gintun-an mo ini sa eskwelahan?"
	"Indi. Sa baryo."
	Daw indi maayawan si Alec sa pagpalupok sang iya bag-o nga hampanganan. Kaanu-ano man sini ang mga electric toys nga ginbakal sang iya Daddy. Nagpungku lamang si Gary sa tinumpok nga kahoy kag wala huluhambal nga nagatan-aw sa iya. Nagayuhum ini.
	Namarasmasan lamang si Alec nga ugto na sang mabatyagan niya nga mainit na gid ang adlaw. Pinunu niya ang iya bulsa sang linghod nga kalamansi kag magpauli.
	"Maayo kon may bag-o ka nga amigo," muno sang iya iloy samtang nagapanyaga sila." Kag ginhimuan ka pa sing pusil. Wala bala ina sia kahibalo nga illegal ina?"
	"Si Mommy baya." Naghipos sia sing makadali. "Ti, Mommy, ano abi kon imbitahon ko sia nga mag-coffe diri?"
      "Ano? Abaw, abaw -"
      "Sige na, Mommy. Kanami sa iya."
      "Ano? Kag kinadtuan mog id sia sa iya balay-balay? Domingo karon, wala gid sia magsimba?"
      "Ambot, Mommy."
      "Taga-diin kuno sia?"

      "Taga-South Cotabato. Ang lugar bala ni Duremdes. Marbel."
      "Abaw, Muslim pa seguro ina. Wala gani magsimba."
      "Ano nga Muslim. Maayo pa sia sa imo mag-Hiligaynon."
      "Ano ang ginahimu niya sang kadtuan mo?"
      "Nagabasa ---"
      "Nagabasa? Abaw, daw intellectual ini, a. Ano naman ang iya ginabasa?"
      "Mga magasin ---"
      "Ano nga mga magasin?"
      "A --- a - basta may mga pictures -"
      "Sang binastos, no?"
      "Ngaa nahibal-an mo, Mommy?"
      "Ay, abaw! Matuod gid ang duda ko. Kag Domingo pa abi. Sus, manyakis seguro ang tawo nga ina."
      "Si Mommy baya!"
      "Kag ginpatan-aw ka niya sang mga binastos? My God - katilaw ka gid kay Daddy mo!"
      "Wala, Mommy, a. Honest!"
      Pagkatapos panyaga, ginhampangan naman ni Alec ang iya pusil-pusil. Apang wala makabatyag sang bala si Jawo tungod sa kadamol sang iya balahibo. Si Milay ang nakasiyagit sang iguon sang linghod nga kalamansi ang iya tingkoy samtang nagapanghugas sia sang mga pinggan. 
      "Untata na ina, Alec," saway ni Mommy niya. "Tulog ka. Siesta time."
      Nag-untat gilayon si Alec. Ano abi kay nautod ang bakita sang iya pusil-pusil. Daw mahibi sia. Indi sia kahibalo maghimu sang bag-o. 
      "Tulog lang anay," ulo-ulo sang iloy. "Pagmata mo, kadtuan mo liwat ang inhenyero mo nga manyakis agud himuan ka liwat."
      Apang sang kadtuan ni Alec si Gary sang hapon nga ina, wala na sing interes sa pusil-pusil ang kasimanwa ni Captain Marbel.
      "Kahibalo ka maghimu sang siud?"iya pamngkot.
      "Indi," sabat ni Alec. "Ano ina?"
      "Dali, tudluan ta."
      Kinuha liwat ni Gary ang diutay niya nga binangon kag sinuhot nila ang kakahuyan sa tunga sang balay nga bag-o kag sang balay sang bata. Nagkatinkatin sila sa puno sang daku nga ipil-ipil.
      Naghambal ang inhenyero. "Tatlo ka klase ang pinahapos nga siud. Isa ang tiglapak. Ang ginasiud sini amo ang tiil kay ginatapakan sang sapat ang siud. Ang ikaduha amo ang tigsuhot. Ang liug sang sapat ang utyu kay ang sapat masuhot sa siud. Ang ikatatlo amo ang kalang para  sa pispis. Indi ko ikaw pagtudluan sang kalang kay mangita ka pa sang pugad kag indi maayo magdakop sang pispis nga may itlog ukon may pisu."
      Namati lamang si Alec. Daku na gid ang pagdayaw niya sa inhenyero nga taga-Marbel.
      Nagpadayon si Gary. "Pero kon daku nga sapat ang buto mo dakpon katulad sang baboy nga talunon, tugalbong ang kinahanglan."
      "Ano ina?" pamangkot ni Alec.
      "Madalum nga buhu. Pareho sang bubon nga wala sing tubig kundi mga suyak ukom mataliwis nga kawayan ang ginapatindog sa idalum. Tabunan ang ba-ba sang buhu sang manipis nga hapin, seguro mga magagmay nga sanga nga ginabanigan sang mga dahon. Wala inalung-ong ang sapat kag tapakan sini ang tabon sang buhu kag - bong! Kon indi man ini matuhog sang suyak, indi naman makagwa kay madalum ang bubon."
      Nagahipos lamang si Alec apang ginapanumdum niya ang bubon sa iya alagyan.
      "Karon, mahimu kita sing tiglapak," hambal ni Gary kag magtindog.
      Binuyok niya ang isa ka diutay nga kahoy. Malaba ini kag wala sing sanga pero daw tudlu gid lang kadaku. Inutdan niya sng binangon ang ukbong sang kahoy kag hinigtan niya ini sang pisi gikan sa iya bulsa. Ginbalighot niya ang punta sang pisi kag hinimu nga siud. Gintabiran niya sing daw isa ka puldaga kalip-ut kag alasalan kadaku nga sanga ang bahin sang pisi malapit sa ukbong sang nagabawod nga kahoy. Ginbuyok pa gid niya ang kahoy tubtub nalambot sini ang duta. Tungod mabaskog ang kahoy, hugot sini ang pagbawod nga daw kahoy nga bahin sang daku nga pana. Sa duta sa ukbong sang nagabawod nga kahoy nagtibsok sia sang duha ka daw isa ka tapak nga malatudlu nga sanga. Ang naibabaw nga gin-utdan sang duha ka gintibsok nga sanga may puno sang ila inutod nga salingsing nga daw salait nga nagapatungod sa duta. Sa idalum sang duha ka salait, nagbalabag sia sing daw isa ka dangaw nga diutay nga sanga. Diri niya ginpahawid ang punta sang nagatabid sa pisi kag sang pagbutong sang nagabawod nga kahoy nga buot mapisik, napugngan sang salait ang nagabalabag nga kahoy. Iya ini tinangdayan sang mga lima ukon anum ka may isa ka dangaw nga daw alasalan kadaku nga mga sanga kag balabagan ang mga ini sang nahigot kag amo man kadalagku kag kalabaon nga sanga. Makita karon ang daw duha ka palad kadaku kag malaka nga salidangdang. Diri gintungtong ni Gary ang nahumlad nga siud sa ukbong sang pisi.
      Nagpadayon si Gary. "Kon matapakan sa sulod ang linikusan sang siud, mabug-atan ang nagabalabag nga sanga kag mapalos ang nagahawid nga pisi kag dungan sini ang pagpisik sang nagabawod nga kahoy. Butungon niya sing hinali ang pisi nga maghugod sa batiis ukon paa sang ano man nga nakatapak. Tungod kay mabaskog ang kahoy, segurado nga magkabitkabit gid dira sa ibabaw ang sapat."
      Daw indi makapati si Alec. Nagatindog lamang sia samtang ginkahig ni Gary ang mga dalag sang kahoy kag himuon nga daw dalan pakadto sa siud.
      "Karon mahimu naman kita sing tigsuhot," siling sang inhenyero kag binayaan nila ang tiglapak agud tapakon bisan masaku ang pagbalikid ni Alec.
      Naggwa sila sa kakahuyan kag magsuhot sa idalum sang manubu nga mga kahoy nga may kugon sa idalum.
      "Simple lang ini," siling ni Gary kag ginkuot sa iya bulsa ang isa pa ka malaba nga pisi.
      Ginbalighot niya ang punta sang pisi kag hinigot ini sa iya kaugalingon nga mahimu magdalu-us paibabaw ukon paidalum. Ginhigot niya sa ibabaw nga sanga sang kahoy ang puno sang pisis kag itunton ang punta sini nga ang siud daw daku-daku sa inumol ang linikusan. Ang tinuntunan madamol ang kugon pero sa idalum may banas nga may mga iti. Alagyan ini sang pispis.
      Ginapamalhas ang duha sang maggwa sila didto. Naglingkod sa tinumpok nga kahoy si Alec samtang nagbalik sa balay-balay si Gary agud iuli ang binangon. Sang paggwa niya, dala na niya ang iya mga magasin. Naglingkod sia sa luyo ni Alec kag dinuhulan ang bata sang isa.
      "Magbasa-basa anay kita samtang nagahulat," siling niya kag magngisi.
      "Indi ako,a," siling ni Alec. "Binastos ina."
      "Abaw, lalaki ka gid lang," sabat ni Gary nga nagangisi gihapon. 
      Nagakurog ang iya kamot nga ginbaton ni Alec ang magasin nga gindahu sa iya. Nagkurog pa gid sia sang buksan niya ini. Apang sa wala pa niya mahimutaran ang nagauba nga babaye sa sulod, may umiyagak sa kakahuyan.
      Dungan nila ginbutang ang ila ginauyatan kag dumalagan pakadto sa ila una nga siud. Matuod gid ang siling ni Gary - may nagakabitkabit sa punta sang daw tigawnan nga kahoy, apang indi pispis kundi munga nga balaynon. Sige ang iya sini palakpalak kag iyagak tubtub nga ginhubad ini ni Gary sa siud kag binuy-an.
      "Wow!" ang nahambal na lamang ni Alec. "bilib gid ako sa imo, Boss! Diin mo gintun-an ina?"
      "Sa baryo."
      "Untani kahibalo man si Daddy."
      "Ano pagkahibalo niya nga taga-syudad sia."
      Ginbuyok ni Gary ang kahoy agud itakod liwat ang siud. Karon, si Alec na ang nagkaw-it sang pisi kag ang nagbalaybalay sang talapakan sang dalakpon nga sapat.
      Bag-o gid lang nila matakod liwat ang tiglapak sang mabatian nila nga may nagpulokpulok nayon sa ila tigsuhot. 
      Nagdali-dali sila kadto didto kag nakita nila ang nasiud amo ang isa ka talisayan nga sulog. Nahugot gid ang pisis sa iya sini liug kag indi gani makatilauk ang sapat. Hinubad naman ni Gary ang pisi kag itumbu ang sulog nayon sa daan nga balay. Naglupad ini nga nagaiyagak.
      Kapoy ang lawas pero masadya ang hunahuna nga nagpauli si Alec. Hapon na gid. Naabtan niya ang iya iloy nga naga-aerobics. Kag masadya nag ginsugid niya sa iya Mommy ang ginhimu nila sa kakahuyan.
      "Sus, mandates gid matuod ang tawo nga ina. Ti, kon si Jawo ang masiud, anhon mo?"
      "Si Mommy baya. Ginahigtan man naton si Jawo -"
      Bilog nga hapon sang masunod nga adlaw, wala si Alec sa balay. Nagbalalik na ang mga panday kag liwat ang pinukpukay sang martilyo ang mabatian samtang masaku man si Alec sa iya hilikuton sa kakahuyan.
	Sang Martes sang hapon, sang may alas tres, namasyar matuod ang inhenyero nga taga-Marbel.







10







Title:Margosatubig
Margosatubig...
	Ang makahas nga paghigugma ni datu Parang naglakbang sa dulunan nag ginatugot sang iya pagsulundan kag karon magabayad sia sa amo nga pagsayup. Apang...sa alibutod sang kasingkasing sining maisug kag pamatan-on nga datu, bisan nahibal-an niya nga sayup kag indi matarung...bisan nahibal-an niya nga wala sia sing katimawaan sa ginharian ni Allah, pagahigumaon niya gihapon si Dulcinea. 
	Didto sa iya bilangguan nagalantaw si datu Parang sa diutay nga bintana tuhoy sa kutta sa pihak diin nahunong si Dulcinea kag ang bunga sang ila paghigugma. Naluoy sia kay Dulcinea nga karon indi mahibal-an kon ano ang mangin kapalaran...naawa sia sa wala pangalibutan  nga kalag nga katulad sa iloy, indi man mahibal-an kon ano ang matabu.
	"Indi mahimo...! Indi mahimo...! Ang pagut ni datu Parang.
	Samtang...
	Si datu Mohamed kag ang iya asawa, si dayang-dayang Takingking, nagasugilanon sing mahinay:
	"Tigulang na ang sultan," ang hambal ni datu Mohamed," kag kon madula si datu Parang sa wala sing duhaduha ako ang magasaka sa gahum kag ikaw manngin sultana."
	"Apang, basi maluoy ang iban nga nga datu kag hukman nila nga indi mapatay si datu Parang," ang hambal sang asawa.
	"Napaathagan ko na ang kalabanan sa ila kag sa banta ko mabug-at gid nga silut ang ipamatbat kay datu parang nga kon indi man sia mapatay gilayon sa akon pagpanikasog malambot ko gid sia sa ulihi kag mahawanan ang dalan sa pagsaka ko sa gahum."
	"Basi baliskaron sang sultan ang pamatbat kon mabug-at gid katama sa iya anak?"
	"Indi sia magpangahas sa pagbaliskad sanglit kay mataya ang iya ngalan kag ginharian sa amo nga bagay. Tahuron gid niya ang kabubut-on sang kasapulanan."
	Lumipas ang mga mapait nga tinakna. Sa pamatyag ni datu Parang daw isa na ka dag-on ang nagligad. Nalangkag na sia sa pagpaabut kon ano ang iya mangin kapalaran.
	Ikatlo nga adlaw...
	Ang mga manghuhukom sunod-sunod nga naghululog sang pagkitan nga nasulatan sang ila pamatbat sa luka sa tunga sang latuk. Ang sultan nagapungko sa mataas niya nga lingkuran kag si datu Mohamed nagatatap sa mga palatigayunon sang kasapulanan.
XXI
	GINAPAKUTPAKUT ni Salagunting ang katuyuan ni datu Kadlum sining iya pagdungka sa baybayon sang Maranaw. Nahibal-an na niya nian, Matuod ang pasuni nga ining mabangis nga datu may katuyuan sa pagpungko sa gahum agud matugon ang iya kauhaw sa bulawan. Sa pagtuman sa iya handum piniliniya sa pagpi-ang ang mahina sa duha ka pangulohan: ang pangulohan ni sultan Mohamed kag ayhan kon matapus ini isunod niya ang iya ni Salagunting.
	"Indi mahimo Indi mahimo nga makatapak sing bisan isa ka gutlo lamang nga duta sang Margosatubig ining tampalasan nga ini!" ang panaad ni Salagunting sa iya kaugalingon.
	Sa pihak nga bahin nagapangduhaduha man ang pamatan-on nga sultan sa ikasarang ni datu Kadlum bakud sa kabakud sang Banwang Tagudili nga naputos sa tanhaga. Sa wala sing duhaduha manginmatay gid si Pandit Gulamu kag ang maambong nga dayang-dayang Morgana nga tag-iya sang mataas nga pangalap kag kinaalam nga likum.
	Apang...
	"Basi ayhan napusawan ang gahums ang dayang-dayang sang akon magabut ang bulawanon nga buhok sa iya ulo?" ang pangduhaduha ni Salagunting.
	Sa bigki sang malapad nga linaw nga madabong ang kakahuyan pinadulog sang lamharon nga sultan ang iya mga isganan. Buot niya hatagan sing pahuway ang iya mangangaway sa daku nga inaway nga iya ginapaabut.
	"Datu Mongtut,' ang hambal ni Salagunting sa iya kadampig," pili sang pulo ka tao kag mangusisa. Kon ano ang makuha mo nga balita nahanungod sa kaaway, pagbalik gilayon."
	"Sa gilayon, mahal nga sultan," ang sabat ni datu Mongtut.
	"Raskal, Sani, pangita sing napulo ka upod kag amo man ang inyo himuon."
	Lumakat gilayon ang duha ka guban sa pagpanglampitaw sa akdudulmans ang talon. Nabilin si salagunting kag ang kadam-ans ang iya tinao didto sa pangpang sang linaw sa paghulat sang balita. Ginhimuslan man ni Salagunting ang malip-ot nga panahon sa pagpanumdum sang labing maayo nga paagia gud matigayon niya ang paglutos kay datu Kadlum sa diutay nga bili sang kabuhi.
	Nagaagaw-agaw na ang akdulom kag kasanag sang bumalik ang guban ni datu Mongtut. Sinugata dayon ni Salagunting.
	"Paano ang inyo lakat?" ang usisa sang sultan.
	"Malain nga balita nahanungod kay sultan Mohamed," ang sabat ni datu Mongtut.
	"Saysayi ako."
	"Wala na kami magdagus didto sa Banwang Tagudili. Nasugata na lamang namon ang mga tao nga nagapalalagyo kag gikan sa ila bibig amon nahibal-an kon ano ang natabu," ang hambal ni datu Mongtut.
	"Indi ta ikaw mahangpan. Ano bala ang natabu kay sultan Mohamed kag sa iya banwa?"
	"Suno sa panaysayon sang mga tao si datu Kadlum wala labut nga maisug, mataas man sing kinaadman kag sa isa ka daku nga inaway linutos niya ang tinao sang sultan."
	"Apang, diin karon si sultan Mohamed kag iya sinakpan? Paano karon ang Banwang Tagudili?"
	"Wala kami makapangusisa sing maayos anglit kay indi magpahawid ang mga tao nga daw nagadalidali sa pagpalagyo sa amo nga duog."
	Nagahambalanay gid si Salagunting kagd atu Mongtut kag sumamput ang guban ni Sani kag Raskal nga nagadalidali gid.
	"Malain gid bala ang balita nga daw nagahalangus gid kamo?" ang tukso ni Salagunting.
	"Malain...!Malain gid, mahal nga sultan," ang hambal ni Sani kag Raskal nga nagapalangurog.
	"Ano ang natabu sa inyo? Ngaa daw indi kamo mapahamtang? Ano nga sari sang kahadluk ang dumapo sa inyo?"
	Guminhawa sing malawig ang duha ka timawa. Una makasabat si Sani:
	"Mahal nga sultan," ang iya pulong, "wala kami maghunahuna nga lutuson ni datu Kadlum ang mabakud nga Banwang Tagudili. Apang, amo ina ang kamatuoran. Indi magkalaamo ang palhi nga banwa. Kinamasan sang mga tinao ni datu Kadlum ang mga busalian nga mangangaway ni sultan Mohamed."
	"Kon amo, si datu Kadlum na karon ang yara sa Abnwang Tagudili?" ang agaw ni Salagunting.
	"Indi, mahal nga sultan," ang sabat ni Sani," si datu Kadlum nagpadayon pa gid sa paglakat, ambut kon diin. Mamingaw nian ang Banwang Tagudili. Nagabinanigbanig lamang ang mga patay. Kag..." wala madayon ni sania ng iya hambal.
	"Kag ano?" ang salu dayon ni Salagunting.
	"Makahalanguyos ang amon nakita sa sulod sang banwa malapit sa palasyo sang sultan."
	"Ano bala ina?"
	"Si sultan Mohamed kag si Pandit Gulamu wala na sing ginhawa nga nagakalabit sa sanga sang kahoy!"
 	Naurungan si Salagunting sa iya nabatian. Tinulok niya si Sani sing wala pulopamisuk sa pagtungkad sang kamatuoran.
	"Huo, mahal nga sultan," ang padayon sang iya ulipon, " si sultan Mohamed kag si Pandit Gulamu mga patay na!"
	"Matuod ayhan ina? Pat-ud mo bala nga sila gid nga duha?" daw indi pa gid magpati si Salagunting.
	"Wala ako sing duhaduha, sila gid."
	Kon amo, malakat kita gilayon."
	Kag...
	Nanghimos ang tanan sa pagdanghus sa Banwang Tagudili wala sapayan nga nagaagaw-agaw na ang kadulum kag kasanag.
	"Indi kita magsalig nga wala na dira si datu Kadlum. May kaabtik sing kiwig ining banyaga nga ini. Amligan gid naton ang liput," ang paaman ni Salagunting sa iya mga tinao.
	Gani...
	Mainandamon gid ang ila paglakat sanglit kay amdulum na kag talon pa ang ila ginalatas. Bisan sa kadulum maathag nga nakita ni Salagunting sa hangab-i niya nga tagusilang nga napukan ang mga mabakud nga kudals ang palhi nga banwa. Dayon tultulon ang palasyo kag mamutang sing mga bantay sa tanan nga lulutsan.
	"Didto sa unhan, mahal nga sultan," ang hambal ni Sani kag itudlo ang maitum nga landong sa idalum sang kahoy. 
	Pinalapitan nila. Matuod nabitay kag tiskog na ang bangkay ni sultan Mohamed kag ni Pandit Gulamu.
	"Indi lahoglahog nga kinaadman ang ginamit agud mapatay ining duha ka tao," ang hambal ni Salagunting. Taligam-an naton ina."
	"Maayo gid kuno nga lalaki ining taga-Sarawak nga ini," ang sugpon man ni Sani.
	"Bisan maayo sia nga lalaki kon mag-atubangay kami nga angay ang kahigayunan, makigtakus gid ako sa iya. Indi ko gid malimtan ang hinimo niya sa akon banwa,"ang tugda man ni datu Mongtut.
	"Wala kita sing mahimo karon. Hulaton naton nga magsanag ang kalibutan kag himuon ang labing maayo," ang hambal ni Salagunting. "Karon, andaman lang natona ng hinali nga salakay absi nakabalita si datu Kadlum nga ari kita diri,"a ng paaman pa gid sang sultan.
	Wala mapahuway si Salagunting sa bilog nga gab-i. Nagapahilayhilay lamang sia sa sibay nga hinimo sang iya mga tinao kag magpadalum sang iya painoino. Ang nagliligad nagbalik nga daw lab-as sa iya apnumduman. Maragtason ini nga duog sanglit kay sang una sa tuktuk sang bukid sa pihak pumatindog sia sing payag kag didto humanon ang tanan niya nga hingyo. Didto man hinabul ang malip-ut kag masinakiton nga  maragtas sang paghigugma niya kay Maria Cristina...babaeng may bunyag nga kapila na niya dagaan sang iya kabuhi agud masagup sa kapahamakan.
	Sa sini man nga duog sia magtalang kag tumupa sa kamut sang ambungan nga si Saliyaw nga wala niya mabalibari ang kagayon tubtob diutayan lang kuntani mapahamak ang iya kabuhi. Si Saliyaw...nga amo man si dayang-dayang Morgana. Magayon nga anak ni sultan Mohamed kag gamhanan nga babae indi niya makakas sa iya isip. Amo ining  babae nga nagsulay sa katapuk ukon kapag-on sang iya tagipusuon...lin-ay nga nagtungkad man sang iya kinaalam kag kinaadman. Diin sia karon? Napahamak man bala sia katulad sang iya amay? Ah...indi mahimo..indi mahimo nga tugutan niya nga mangin bangkay ining babae nga ini kon yara lamang s a iya gahum ang pag-amlig sang iya sini kabuhi.
	Apang...
	Mapatumbayaon sia. Nalimtan niya si Maria Cristina sang makita niya si Saliyaw. Nagluib sia sa sini nga babae kag tubtob nian wala niya mahibal-i kon buhi ukon patay. Kinahanglan usisaon niya. Kinahanglan gid.
	Madamo pa nga mga painoino ang lumabay nga wala sing pagkabugto sa iya handurawan. Kag sia man naghinulsol sa tanan nga nagkalatabu.
	Apang...
	"Ako allang lamang sang gahum nga mataas sa akon kag indi ako an gnagauyat sang akon kaugalingon nga kapalaran. Allah nga gamhanan...tuytuyi ako sang banas nga matadlong. Iwagi ang akon paglakat," ang kulumuron sang pamatan-on sa iya kaugalingon.
	Sang magbutlak na ang adlaw kag sumanag ang bilog nga palibut nausisaan pa gid nanday Salagunting kon daw ano nga halit ang nahimo sang tinao ni datu Kadlum. Ang anay masadya kag hamungaya nga banwa sang kabulakan karon kamingaw na ang nagaluntad sanglit kay ang tanan nga kabuhi daw salama nga bumaton sing halit.
	"Sa wala sing duhaduha indi kasarangan nga tao ini si datu Kadlum. Alandaman sia kag indi gid kita maghatag sing kahigayunan nga himuon niya sa aton ining natabu kay sultan Mohamed kag Pandit Gulamu,"a ng hambal ni Salagunting sa iya kaupdanan.
	Ginpalubong sing maayo ang walay palad nga sultan kag iya salaligan kag piandayon ni Salagunting ang pagpangusisa sa sulod sang banwa sa paglaum nga makatukib sia sang isa ka kabangdanan kon ngaa napukan ining mabakud nga banwa 
kag nahalitan ang tanan nga mga pumuluyo.
	Sa unhan sa diin nagatulubo ang dalagku nga mga kahoy, pinadayon ni Salagunting kag duha niya ka ulipon, si Sani kag Raskal ang pagpangusisa. Didto makatalanhaga ang natabu. Ang halus tanan nga puno sang kahoy nagabulua-ad kag may bangkay.
	"Bisan ang mga bilanggu sa sulod sang kahoy hinalitan pa ni datu Kadlum. Wala gid sia magpamili. Sinalama niya ang tanan," ang hambal ni Salagunting.
	"Ang mga bilanggu ni sultan Mohamed ginasulod niya sa kahoy nga buhi kag ginapagua lamang kon ila na mabunyagan," ang salu man ni Sani.	
	"May nadumduman ako," padayon ni Salagunting.
	"Ano ina, mahal nga sultan?" ang usisa sang suluguon.
	"Nadumduman bala ninyo ang pagkadula ni Maria Cristina?"
	"Huo, mahal nga sultan," ang sabat kag daw nagbaylo ang duag sang ulipon sa pagpangduhaduha basi mangakig si Salagunting s aila sayup sadtong una.
	"Nagasalig ako," padayon ni Salagunting, " nga si Maria Cristina tinaban sa aton payag sa paagi sang isa ka gahum kag binilanggu sa amon man nga paagi. Ayhan isa sia sining mga bangaky nga nagatamwa sa puno sang kahoy. Usisaon naton."
	Ang tanan nga punos an gkahoy sa amo nga duog ila gin-utitiran sa pag-usisa. Kon kaisa ginakulbaan si Salagunting kon makita niya ang dagway sang babae; apang, wala didto si Maria Cristina. Diin ayhan sia iya pag-tapuk? 
	Nanghulonghulong si Salagunting. Pinalagaw niya ang iya panulok sa bilog nga palibut.
	Kag...
	Natawag ang iya igtalupangod sang mataas nga bukid sa unhan nga sa iya tuktuk nagatindog ang isa ka daku nga kahoy. 








10







Title:Ang Pagpatay sang Uhaw kag Gutom, Big Time! (2)
Ang Pagpatay sang Uhaw kag Gutom...
	May Sprite kag Orange, pero nga-a Coke ang aton ginapangita? Kapitalista na subong ang China kag sa <i>YouTube </i> na ang Bayan Muna. Nga-a nag-call center ka kon may choice ka?"
	"Indi ato choice. Oportunidad nga hinakus bangod kinahanglanon."
	"Bangod comfortable."
	"Comfortable gali sa imo ang pagsuli sang imo panulog? Ang pagpabuyayaw sa mga fucked up and lonely foreign clients? No wonder, broadcaster ka subong nga taga-call center. Kag ako ang imo ginapaupukan. Kon may nakaagi man sa aton sang uhaw kag gutom, ako ina. Nakita mo man bala ang sitwasyon sa amon." 
      Madasig ang dalagan sang salakyan. Apang wala gihapon madula sa dire-diretso kag sementado nga kalsada ang pagpalamanug sang buli ni Melba. Mga dalagku nga balay sa Miag-ao ang ila na ginaagyan. Liwat niya napanan-awan ang pagtulutumbo sang traysikul kag ang linapwahan nga nagalangoy sa tubig-suba kag asin. 
	Batch mates sila. History major naman iya si Gerry. Siya sini ang nag-interbyu sa iya sang mag-apply siya sa ila ginhalinan nga call center sa Makati. Ang ila handumanan sang UPV kag Panay ang nagpalapit sa ila. Sa madamo nga beses, indi magtabuanay ang ila skedyul. Apang nagtabuanay ang ila buot sa tinaga nga <i>palangga. </i> Ga," ang nangin tawganay nila sa mga adlaw sang pag-updanay kaon - value meal man ukon pinutos nga kan-un - kag pag-inom sang Coke. Regular man, Light, ukon Diet. Hasta sa text kag email. Hasta nagdesisyunan sila nga ang ila pagpalanggaanay ipauli diri sa Iloilo. Sa ila pagpati, ari na ang tanan nga ara sa Manila. Sa mas matawhay kag malimpyo nga palibot. Sa mas manubo nga presyo. 
	"Precisely kon nga-a dapat naton himuon. Gratification...closure."
	"Masaku ako, ga, para sa mga binuang. Bal-an mo ina. Pasalamat gani ako kay naka-leave ta."   
      "Amo gani nga magbinuang. Kay sa kasakuon, nga amo lang ang ginahimo nga rason pirme sang tanan, nalipatan na naton magdamgo, magdumdom. Indi bala ang pagpaminsar obra man?"
      Wala magsabat si Gerry. Naigo siya sa nabatian. 
      Sa Tigbauan na sila. Sa kahawaan sini dampi sa binit-baybay, may nagalupad nga pares sang burador. Napinsar ni Gerry nga makahaladlok na gid man siguro magpahuway subong para magpanumdom. Kay basi madesisyunan sang tawo, subong sang suhestyon ni Melba, nga magrebolusyon.Basi mabaton sang lalaki, subong niya, nga ang matuod, indi ang matibsol nga mga suso sang nobya, indi ang iya mga bibig, indi ang iya putay kag belat, ang rason kon nga-a mangin walay pulos ang kabuhi kon wala sang babaye. Ginabaton niya ang kaalam sang nobya. Labaw sa iya manaya-naya nga nawong, ang kaalam niya sini ang iya kaanyag. Ini kag ang iya pinasahi nga kusog sa pagbatiti sang mga butang nga maayo, maambong, kag matuod - ang iya gahum. 
      Ginlagas-dakup sang mga mata ni Gerry ang nahawiran nga laragway sang duha ka  burador halin sa bintana sang salakyan. Nagapaindis-indis ini sa pataas-taas, sa patayog-tayog. Apang sa masami, nagadungan sila. Nagatambihanay. Kag sa amo sini nga higayon, ang hangin amo ang ginatawag sang kamal-aman nga <i>dupoy-dupoy. </i> Mapino kag mabugnaw.      
      "Halimbawa ang pagpaminsar kon nga-a bala kinahanglan gid mangasawa? Kag kon mangasawa, nga-a bala magpakasal gid? Ukon magbata?"  Padayon ni Melba. 
	"Nagaduha-duha ka sa imo balatyagon sa akon?"
	"Ikaw haw, sigurado ka gid sang imo balatyagon sa akon?"
      Isa ka bes, diri na sila sa Iloilo, nag-away sila. Nadakpan ni Melba nga may textmate si Gerry. Ginpatawgan ini ni Melba sa iya. Naka-loudspeaker ang iya cellphone sang ginsiling niya sa amo nga babaye nga kalimtan siya. "Move on," ang eksakto niya nga tinaga. Nangusol siya bangod nahatagan niya si Melba sang rason agod pagdudahan ang iya katampad. Agod pangayuon ang dugang pa nga pagpamatuod sang iya ikasarang. Karon, labaw sa tanan, kinahanglan niya pamatud-an sa kaugalingon nga matindugan niya ang iya paghinulsol. Kag isa siya ka lalaki nga masarigan kag ma-respeto.  
	"Sige, ikaw na ang maalam, ikaw na ang husto. Mangawat ta kon amo ina ang makapalipay kag makapahipos sa imo."
	"Panukot ang sakto nga termino, ga." Dayon haluk ni Melba sa nobyo. Dayon man kitaay sang ila mga tudlo nga nagpahimuyong sa hita sang dalaga.  
	"Sa isa ka kondisyon. Ipanghatag naton ang aton makuha." Si Gerry.
	"Ginatudluan mo ang tawo nga magsarig sa pag-ulan sang grasya. WOWOWEE.
	"Te, anhon ta man abi ang tanan ta nga makuha? Ibaligya liwat?"
	"Hmm, pwede man. Mas barato."
	"I can't believe you. Negosyante ka man gali."
      "Puwede tan-awon nga empowerment. Mas maayo na 'ya kaysa Robinhood."
      "Abi ko gusto mo patyon ang kauhaw sa Coke kag kagutom sa fastfood? Sunugon ang nagakadapat nga buhaton." 
      Wala mabasa ni Gerry ang libro nga iya gin-free reading sa Powerbooks, wala man niya maistorya ini, bisan ang news article sa <i>The Wall Street Journal Asia</i>, amo nga nalipay gid si Melba sa pamat-ud sang nobyo. "Yes," sabat niya sa nagakumu nga mga palad.  
      Nagdugsing sila kag utoy-utoy kadlaw. Karon, namutikan nila nga naham-ut sa ila magpamati ang iban nga pasahero. Abi siguro sang mga ini drama sa radyo ang ila nabatian, pinsar ni Melba. Ukon subong nga nagabinuang lang sila. Kis-a abi sang tawo, pagguwa lang gihapon sa TV ukon pelikula ang mga hitabo pareho sang giyera, pagbomba sang mga airport, tren, mall, tindahan. Nakayuhom si Melba sa pagka-seryoso sang iya paminsaron. Dapat nag-graduate class na siya, e. Behavioral Science ukon Literature, pinsar pa niya. 
      Nagbalikid siya. Indi lang madugay. Indi siya makaagwanta tan-aw sa mga estudyante. Basi mabasa niya sa mga mata sini ang tuman nga paglaum sa ila kurso. Ilabi na kon nursing. Ukon iya man mabatian ang linog sa ila dughan. 
      "Ano nga example ang imo ginahatag?" Si Gerry.  
	"Ambot," naghakus siya sa nobyo. Daw kakapoy na gid man matuod magpaminsar. Daw kanami na lang magtan-aw sang DVD, maglagaw lang sa mall, mag-usang sang french fries kag mag-inom sang Coke. Kon puwede lang nga indi matapos ining ila leave. "Indi ako sigurado." Indi kinahanglan nga ora mismo ang sabat, indi bala; natun-an ko na respetuhon ang panahon.Gusto pa niya isugpon apang waay niya namitlang. Ini ang nabatian sa iya: "Basta, indi relative ang kaimulon. Indi naton kinahanglan malibot ang bilog nga Pilipinas para makita ang batsehon nga mga kalsada, mahigop ang mga tinola nga nagalutaw sa balunggay kag kamote, kag makilala ang mga isigkatawo nga tubtob sa ila kamatayon, ginauhaw kag ginagutom. Perspective lang ina sang middle-class. Kasubong naton nga nagapangita sang Coke bisan pa may Sprite, Orange, Pop Cola, Pepsi. Nga-a bala wala mo ako ginpainom sang butong sa inyo?"
	"Ambot man gani. Wala ko madumduman. Indi man gid abi kaniyogan ang sa amon. Wala man 'ko kahibalo nga gusto mo gali sang butong."
	"Nagabakal ako sa Manila kada Domingo sa sidewalk sa kanto, no."   
	"Indi relative ang kaimulon? Hmm...matuod...pero gina-intu lang man naton ang aton kaugalingon kon patihan naton nga mas maayo kag halangdon kita kaysa sa ila."
	"Siguro. Pero mas makahuluya kon mangin subong man kita sang mga old rich kag so-called new rich nga nagapati nga ang isa ka obrero imol bangod tamad siya kag wala sing handum."
	"Ano ang aton armas? Mabudlay magkadto sa giyera nga wala sing pangaman."
	Nakita na ini ni Melba sa iya paminsaron. Nasimhutan na niya bisan ang nagkalain-lain nga tinapay sa salamin nga estante: <i>Living bread, French bread, Azuke Danish, Strawberry and Peach Danish, Belgian Waffle, Cinnamon Roll, Cinnamon Swirl, Naan, Chicken Empanada, Ensaymada,  Banana Loaf, Whole Wheat Croissant, Multigrain Bagel, Sausage Roll, Tuna Pandesal. </i> Kadamo; nagkalain-lain nga dila kag panabor - indi niya tanan madumduman. 
      Gintulok niya diretso sa mga mata ang nobyo."Madiretso kita anay sa mall. Mabakal ta sang wig, sang maskara, kag sang costume. May ara na sa Toy Kingdom. Mapili kita sang pusil-pusil. Damo na subong ang bug-at kag kon tan-awon daw sa tuod-tuod gid. Nga-a kon tutukan naton sila may tiyempo pa sila magpaminsar kon bala malupok gid man ang aton ginataya? Kakulba lang nila. Pagkatapos manyapon ta, sa pinakamaayo kag pinakasikat nga seafood restaurant sang Iloilo. Ma-check-in ta dayon sa 4-star hotel. Sa diin bay? Hmm...Pagkatapos ma-hot shower kita kag..." Nagpangilay siya sa nobyo kag maghakus. Ang iya kamot nagahapulas sa magamay nga buy-on ni Gerry. Paidalum sa zipper sini. 
	Nagayuhom si Gerry nga ginhakus man ang nobya kag halukan sa ilong. Ginhapulas niya ang tubtob abaga nga buhok sini. "Makontrata ta dayon sang taxi," dugang ni Gerry. 
	Ginapanan-awan ni Melba ang pagka-robot sang manager kag sang mga staff. Mahibaluan lang nila nga nakawatan sila kon nakaguwa na sila ni Gerry. Butaon nila ang ila mga tray kag basket. Nagsaltik sa iya pinsar nga dapat gali inspeksyunon nila anay ang lugar. Kaisa pa lang siya makasulod diri. Sa diin gani ang CR man? Pila gani ang gawang? Ano ang kalayuon sini sa hilera sang mga ilimnon kag tinapay? Kumusta ang security alarm? Pila ang security guard? Sa diin nila banda pahulaton ang taxi? 
	Natulogan sa iya mga butkon ang nobyo. Nagpiyong man siya. Buas, temprano pa sila mabugtaw kag magpauli sa ila apartment. One-bedroom sa bag-ong tindog nga condominium ang ila ginarentahan malapit sa ila opisina. Sobra isa ka tuig na diri si Melba, manugwalo sila ka bulan ni Gerry, kag nadesisyonan nila nga mag-updanay. Total, pirme man bala nagatulog sa iya lugar si Gerry. Come over, sleep over, tawag diri sang <i>Cosmo Magazine.</i> Maayo pa nga mag-updanay na lang sila para makatipid sa gastos. Naga-pills kag naga-condom sila. Isa lang ang ginaplano nila nga bataon. 
	Sa iya pagpiyong, ginapanan-awan ni Melba nga ginahatagan nila ang may-edad nga drayber sining L300 sang pinutos sang malahalon nga tinapay kag sang binotelya sang Coke. Coke Diet, Coke Light, Coke Regular. Nagalupad-lupad ang mga ini, tuman kamag-an - sa kahawaan. Nabuta sang kahumot sang tinapay ang salakyan. Ginpukaw sang drayber ang iya sini asawa kag kabataan pag-abot niya sa ila hayub-hayub. Sa tungang gab-i, nagsaru sila sa pagsimhut, pagtikab, pag-usang, pagligon-ligon, kag pagtulon sang tinapay nga ila lamang ginatulok-tulok halin sa salamin nga bintana sang Freeesh Paaaraaadaayss Goormee Shop. Nagtugob sa kagab-ihon ang ila pagtig-ab sang Coke. Nagpusa kag nagdunot sang mga raguok sang ila mga tiyan. Nagtulog sila sang mahamuok. Sa ila dalamguhanon, nagahagunos ang ulan kag ang masinaw nga tubig halin sa kalasangan sang Bukid Madya-as kag Baloy liwan nagtubod sa kasubaan sang Panay. Nanggamot ang mga kamote; namukad ang mga mais, kurbasa, tangkong, pati ang mga balunggay kag alugbate. Nanghamut ang <i>pan de coco</i> kag nagrinagumu ang <i>buti-buti</i> kag ang kananam sang <i>bibingka</i> kag katam-is sang <i>bandi</i> nangin kusog nila nga nagpanalaytay sa paghimakas-tugon sa ila wala'y katapusan nga kauhaw kag kagutom.  

 	Nagpondo ang taxi nga ila gintrato sa tuo nga kilid sang <i>Fresh Paradise Gourmet Shop. </i> Sa pihak nga kalsada, may gasolinahan kag fastfood joint. Makatilingil ang sirbato sang mga salakyan nga nagapaguwa sa syudad. Nagabaha ang puti nga uniporme halin sa malapit nga mga caregiver training center sa panalgan sang mga nagahilera nga bilding. Nagahinalup ang adlaw apang ang mga magkahagugma lamang nga nagadayan-dayan sa Fort San Pedro kag mga pasahero sang Trans Asia pa-Cebu karon nga gab-i ang nakatan-aw. Kadasig sang pagtululuhaw sang dugang nga mataas ng mga poste sang sulo kag mga bilding sa syudad sang Iloilo nga dugang man nagabunggo ang panan-awan sang tawo sa salamin nga dingding sang mga fastfood kag restaurant. 
	Daw isa ka slow motion ang paglakat-pasulod sa tindahan nanday Melba kag Gerry: Mr<pd>.</pd>& Mrs<pd>.</pd> Flores. May kasiguraduhan sa ila mga tikang kag habyog sang mga braso. Naka-tsinelas lang sila. Inang ginatawag nga Havaiina nga piso na lang kag mag-isa ka libo. Naka-t-shirt sila sang puti, 100 % cotton, kag naka-shorts sang maong - made in China. Nakasukbit sa tuo nga abaga ni Melba ang daku nga bag, buri, himo sa Miag-ao kag nabakal niya sadtong mag-trade fair sa SM City.  
	Ginbuksan sila sang guwardya nga may pagtahud nga nagakaangay sa customer sang pinasahi kag malahalon nga tindahan nga ini. 
	Ginsugata sila sang kalamig sang aircon kag humot sang mga tinapay. Sang mga pamatan-on kag kaedad nila sa postura nga ginalaragway sang mga women kag men's magazines nga dolled-up; sang mga lawas nga produkto sang treadmill, bench press, dumbbells. Damo ang mga Koreano nga nagapila. Parehas sa Manila kag sa iba pa nga mga isla sang pungsod, may simbahan kag eskuwelahan na sila diri sa Iloilo.  
	 








8







Title:Ngaa May Luha ang Kagab-ihon
Ngaa May Luha ang Kagab-ihon...
	"Indi ka maghinakit sing labi sa aton paghilayuay. Batuna ang dulot sang kapalaran.
	Ayhan nasapyod ni Artemio ang unod sang iya balatyagon. Kay nasugid na niya sa pamatan-on ang tanan nga bahin sang iya kabuhi. Subong abi sang kamatuoran nga sugod sang sahayskol pa lamang sia, sang mapatay yadtong iya amay, tubtob natapos niya ang iya pagtuon sa pagkaparmasyutika, si Benigno ang nag-abaga sang iya gasto, kay sun okay Benigno,, isa ini sang mga panagubilin sang iya ginikanan. Gani, wala na sia singkahilwayan sa pagtungtong pa sang iya palaabuton sa sabak sang iban nga lalaki.
	Kag ini man nga kamatuoran ang gintalutog niya sadto kay Artemio sang una nga paghurothurot sa iya sang pamatan-on. Siling niya, "Akuon ko nga may bahin ikaw sa akon kasingkasing, apang ginakasubu nasayran mo naman. Busa kon mahimu ilubong na lamang sa limbo sang makahalanuklog nga dalamguhanon inang pagpakamahal mo sa akon.
	Apang ano ang ginsabat sa iya ni Artemio? "Nahangpan ko ikaw, Flor kag wala ako sing handum nga piliton ka agud batunon ang akon gintanyag. Tuman na nga nasayran ko nga may pagtalupangod ka sa akon. Lamang ginapangabay ko nga pabay-i lamang nga magpadayon ang pag-angkon ko sing pagpakamahal sa imo. Sanglit ina ang akon kalipayan bisan nasayran ko nga wala ina sing kadulogan, kundi ang pagpungapunga sang akon tagipusuon sa paghinumdom sang kamatuoran nga indi ko na ikaw maangkon kag magapabilin na lamang ako nga nakahangop kag magahangop sa imo."
	Kag amo ang natabo. Padayon nga nagpatungod sa iya sing pagtalupangod si Artemio. Wala ini magpahilayu. Masami sia ginaduaw kag ginaagda sa mga kasadyahan nga wala naman niya ginablibari sanglit nahibal-an niya nga tuman ang pagtahod sang lalaki sa iya. Subong man wala sia ginapabay-I sa iya mga kinahanglanon. Labi na sa iya palaligban sa buluhoan. Ginabuligan sia sini bangod kaklase niya ang ulitawo. Sa sini man nga kahigayunan, nakilala niya sing lubos ang pagkatawo sang lalaki.
	"Yari na kita," siling ni Artemio nga nakapatadlong sa iya pagpungku sang pahinayon sang lalaki angpagpadalagan sang ila ginasakyan. Lumiku sila sa kalsada pasulod sa duog-kalingawan. Dumulog sila sa ganhaan. Matapos nila bayran sa bantay ang <i>entrance fee, </i> dumiretso na sila sa sulod.
	Sang naparking na ang ila ginasakyan, nanao sila kag mahinay nga gin-usoy ang bibian sang baybay. "Katahum matuod sini nga duog!" Wala mahimunggi ni Flo rang pagsambit nga pinantok ang panan-aw sa nagahinunod nga adlaw sa gintaipan. Bulawanon ang silak sang hinunoron kag makaalagda ang dagat.
	"Maligu kita," pulong ni Artemio nga pinalagaw ang panan-aw sa kalaparan sang baybay ugaling kag ipatungod sa ginhalinan nila nga salakyan. "May <i>bathing suit</i> ka kag nakadala man ako sing <i>swimming trunks. </i> Igu ina sa aton pag-undang, ganahan kita sa pagpanyapon. Manamit ang ila mga linuto diri.
	Isa sang ginpakamaayo, bumalik sila sa salakyan kag ginkuha ang mga gamit sa pagpaligu. Sang makailis na sila, nagauyatay pa nga lumusong sa nagahulat nga dagat. Kag sa pagdapat pa lang sang ila mga dapadapa sa maalabaab nga tubig, nakabatyag na si Flor sing tuhay nga kainit nga sumaka sa iya suloksulok. Kainit nga amo ang nagtulod sa iya agud magpatunga nga linagas naman ni Artemio.
	Makapila nga nagpaindisay sila sa paglangoy kag paglagsanay sa pagsalom. Sang makabatyag sila sing kakapoy, nalikos na sang kadulom ang kalibutan. Ginahapu pa nga magkatupad nga humapa sila sa balas. Kag sang lumisu si Artemio, natandog sini ang butkon ni Flor, kahigayunan nga indi mahangpan sang babaye ang gahum kundi nasapwan na lamang niya nga nagaapiip ang ila mga laas kag nagabag-iranay ang ila mga bibig.
	"Art," tikab niya sang mag-antad ang ila mga bibig. "Madugay ko na ginhulat angina ngakahigayunan. Sangli nasayran mo naman nga bilanggo ang akon lawas, kasingkasing kag kalag. Kag sa sining pagpauli ko nga amon, mapakasal ako kay Benigno. Napat-od ko nga wala ako sing agumon nga himaya sa iya luyo kundi magapabilin nga duyanon sang pagbakhu. Ina kon ngaa gusto ko tigsimon ang makation nga kahilwayan. Paagi sa imo, Art. Paagi sa imo..."
	"Apang, Flor, indi ko mapahanugutan nga kuhaon ang bagay nga dapat angkunon ni Benigno bilang natalana nga bana mo."
	"Indi. Art," medyo basag ang iya tingog. "Imo ako karon kag indi pagkahangaw-I ang butang nga pagapangitaon ni Benigno sa amon pag-asawahay. Sanglit... sanglit, may duha ka bulan na nga nakuha niya... sadton gab-I sang akon <i>graduation. </i> 
hugot, Art. Hugta!" Kag lumubi sia nga gintinguhaan butungon ang tanan nga kabug-at ni Artemio dungan ang pagbuhos sang iya painuo kag balatayagon sa ginpaabot nga tion.
	Apang sa tuman niya nga katingala, nabatyagan niya nga lumgak ang mga butkon sang lalaki kag umantad ini sa iya. "Mapauli na kita, Flor. May pagtambungan gali ako nga <i>party. </i>" Tumindog ini nga pinipi ang nagatalapik nga mgabalas sa mga butkon kag sa magtimbang nga tuhod. 
	Pagkapanaog niya sa kotse pagdangat nila sa iya ginadayunan, humambal si Artemio, "Kalimti na lamang ako, Flor. Magpakasal ka kay Benigno kag magpangabuhi sing mataron." Kag pinaburhot sini ang salakyan.
	Ngaa? Ngaa amo yadto ang mga hulag kag pinanghambal ni Artemio? Ayhan mapisli si Artemio. Ayhan may palahinandigan si Artemio. Ayhan may buhot ipahangop sa iya sa Artemio. Lunsay ayhan mga bulobanta. Apang ngaa karon lang niya natalupangdan ini? Karon nga sa iya paghigda sa iya kama, indi niya mahimunggan ang pagdaganas sang iya mga luha? Sa kahuya? Sa pagbaton sang kapalaran?
<b>Pamaypay sang Handum</b>
Quin B. Baterna

	GUSTO niya kuntani ang magpari. Handum niya ang magmasinulundon sa kasuguan kag kabu-but-on sang Diyos; ang magpakabalaan sa pag-alagad sa Taglalang kag sa isigkatawo. Sa ia wala sing dalayawon kag dungganon nga tinuga kundi yanang nagahangop kag nagatuman sang kaundan sang mga nasulat sa Bibliya; sang mga ginasugahaw kag ginapalapnag sang simbahan.
	Ang nagatuo kag nagatuman sang kasuguan sang Dios amo yanang mga tawo nga makasulod sa himaya... sa langit. Kag ining karon nga duta, duog lamang nga halandadaan para sa isa ka palaabuton nga wala'y katubtuban.
	Huo, kay nagapati sia nga ang mga malalison nga nagahingamo lamang sang umalagi nga kasadya sa sining duta nga luhaan, pagayugyohan sa impiyerno diin magalubag kag ayhan magadiliwal sa wala'y tupong nga pag-antos ang ila mga kalag.
	Ginarigkaman sia. Ginapangiligan sa paghinumdom pananglit magtalang ang iya kalag sa kalayo.
	Amo ina kon ngaa sugod sang diutay pa sia, sugod sang tubuan sia sing buto, nangin-obsesyon na niya magsuot sang sotana kag magluhodluhod sa balangda.
	Ugaling wala matuman ang iya handum. Kanugon. Huo, kanugon. Kuntani matwhay ang iya buot. Kuntani wala sia nagaangkon nga balatyagon. Balatyagon nga daw nagasigrab sang iya buli...nagapanalaytay ang kaini sa iya bilog nga lawas samtang masako ang paglinagumba sang iya dughan. Kainit nga nagapapuran sang isa ka handum-handum nga indi pag-alagad sa Diyos kundi pagtam-id sang kayuyom nga madulot sang nagaibuk-ibok nga maalabaab nga unod.
	Mabakal sia sang umalagi nga kalipay. Busa nian nagasakay sia sa salakyan padulong sa duog nga sinambit ni Fred nga iya abyan.
	"Isa lamang sia sa iya <i>apartment, </i> Nito," nagalingulingo pa ang ulo nga panugiron sa iya ni Fred kahapn. "Kon gusto mo updan ta ka."
	Mag-upd sia? Sia ngasa pagkahibalo sang iya mga kilala kag abyan nagakangil-ad sang amo nga bisyo? Magsunod sia bala kay Gred nga matuod mayo ang ila pagkabigay apang daw natutob na ang pagkatawo sini sa amo mga pagpakasala? "Indi na gani ako paghagara, Fred. Wala ako iya maenad kag wala sila paghandum."
	"Bal-an ko," nagayuhum pa nga dahu ni Fred. "Apang daw nauloy ako sa imo... Pirme ka lang nagahukmong sa balay kon wala sing klase. Libro mo lamang ang imo ginaasikaso. Basi bala mamulot ka sing papel kag magkilingkilingsig lata sa pila ka adlaw."
	"Fred?"
	"Matuod inang akon, Nito. Dapat nga maglinalingaw ka man sing panalagsa. Lalaki ka kag kinaadan lamang nga hitabo ina sa kabuhi sang kasubong mo."
	Naghipos na lamang sia sadto nga humilayhilay sa iya hidaan samtang ginapantok ang panulok sa ginauyatan nga tulon-an. Nagpakunokuno sia nga wala nagapamati sa mga ginahambal kag igahambal pa ni Fred. Apang ang kamatuoran nga may pila naman kaadalaw nga daw luyang niya pasundan ang hingyu sang mga abyan mga maglingaw lingaw sia sa amo nga bagay. NAgadulot nga nagadulot sa iya isip ang mga ginasugid sangiya mga abyan nga kananm sang kalipay nga ginadulot sang magayon nga mga bbaye nga wala nagkahilak sa pagbilad sang kaugalinon sa ngalan sang pilak.
<b>Nagabuyong ang Kalibutan</b>
Quin B. Baterna

	<i>INTERNATIONAL BURLESQUE QUEEN IS BACK, </i> tig-ulo sang balita sa panampad nga bahin sang pamantalaan sadtong pila ka semana. May kopya sia sang amo nga pamantalaan kag ini ginatamdan niya karon nga aga samtang nagapungku sia sa sopa sa kadak-an sang ginaarkilahan ang <i>apartment. </i> Sa kamot niya ang kopa sang alak.
	<i>Sarita Mer, </i> ---kaundan sang balita. <i> -A Filipino-American mestisa known in the striptease world as Wavy Sarita for perfect and rhythmically unequalled swiftness in body shuffling, is here again after a long years of absence to perform to eager Filipino burlesque fans her sexiest stage performances. </i> 
	Serta Mar, Heu, si si Sarita Mer, ang bantog, ginakagulaan kag ginaahandum nga unod ni Eva.
	"Magayon ka, Sarita. . . Maamyon ka, Sarita . . . Sampaton ka Sarita. . . ina. . . ina. . . ina. . .hwee, tira Sarita, , ," Ginaaningal niya ang indi maghilibati nga pagsinuriyaw sang iya nga dumalayaw sa entablado. . . sa mga siyudad sang Amerika. . .sang Europa. . . sang Italya. . .sang Ingglatera. "Viva Sarita!"
	Nakayuhum sia nga pinantok ang panan-aw sa iya laragway sa ginatamdan nga pamantalaan. Makabibihag gid man sia bisan sa larawan lamang. Ang una niya nga kapinsahi ang kalawhan sang iya mga batiis nga ginbagayan sang kasarangan kadaku bnga lawas.
	Apang sa amo man hinali suminto sa iya palamatian-an...
	"Lamanit ka na, Sarita...Lapyu ka na, Sarita..." Kabubut-on sang mga tumalan-aw sining tatlo ka adlaw nga pagguwa niya sa <i>Love Theatre. </i>
	Bangod sini naghambal kahapon ni Mr<pd>.</pd> Saro, ang tag-iya sang palaguwaan. "Kon magpadayon sa masunod nga duha ka adlaw ang subong nga pagbaton sa imo publiko, ginakasubu ko, Saria. . .maguntat ka karon nga semana. Bayaran ko ikaw sing isa ka semana nga nabilin sa aton kontrata. Mapiyerde sing daku ang negosyo ko. Ang mga pangayaw na lamang nga kaupod mo ang magaguwa karon sa palaguwaan ko ang magapadayon."
	Napatabuli niya ang ginauyatan nga kopa. Hinugot ang pag-uyat sini kag hinagyo ilampos sa lamesita apang nakahimugong sia. "Indi pa lamanit si Sarita...Indi pa lapyu...Pamatud-an ko sa inyo. Ipakita ko sa inyo! Karon sa gab-i!"
	Wala sia maglaum nga ini ang balatyagon sang tumlan-aw sa dutang-tinubuan. Wala na kuntani sia magbalik sa Pilipinas. Wala naa sia sing iloy. Madugay naman napatay ang iya tiya nga nagsapupo sa iya. Ugaling gusto man niya ibalita sa mga Pilipinhon nga buhi pa sia... nga ginakagulaan pa. Kag bilang ulayhon tan-awon niya si Rigo, ang iya anak nga ginakangil-aran niya sadto. Ambot kon buhi pa si Rigo ka gang amay sini. Lamang wala na sa duog nga ginapuy-an sadto ang mag-amay.
	Tinigasin niya liwat ang kopa. Nagaburotburot ang mga bukal...nagapinalumba sa pagpaibabaw. . . nagakawala. . . subong sang iya kaugalingon nga amay. Naalimunaw. Wala gani niya Makita ang iya amay. Apang bangod sa iya amay madamu nga yaguta ang iya inagum sa iya mga katubotubo. 
	Ulihi na lamang niya masayran ang kahulugan sadto sang isugid sang iya tiya. "Matahum ang imo iloy, apang kanugon sadto nga katahum.  Ginpatunayangan lamang sa nagabayad kag indi makabayad." 
      "Tiyay?"
	"Huo, Sarita. Ginakasakit ko ang pagtuad sini sa imo. Indi tani dapat masayran. . .A. .  apang gusto ko pahanumuduman ka. Indi mo pagsundon ang inagihan sang imo iloy. Magtahak ka sing liwan nga banas padulong sa matarong kag dungganon nga pagpangabuhi.
<b>Ihatag sa Iya</b>
Quin B. Baterna

	INI ang nakita mo, Roy sang magsulod ka sa akon opisina kaupod sang isa ka babaye. Kag sa likom nga hulot ko ini ang imo ginpanuad. 
Sa lupyak sang imo tuo nga abaga, madugay na nagpabilin ang ulo sang natulugan nga babaye. Ginhandum mo kuntani nga kuhaon sanglit nakatalingi ini kag nabatyagan mo pa ang kainit sang iya ginhawa nga nagatupa sa imo pisngi. 








9







Title:Margosatubig (4)
Margosatubig...
	"Apang, ano ang iya hinganiban? Malaba bala ang kampilan nga iya ginauyatan?"
	"Wala sia sing hinganiban luas lamang sa maitum nga baston nga iya ginawasiwas."
	"Kag ining baston nga ini nakapatay sing amo kadamo?"
	"Huo, mahal nga datu. Daw kamandag yadto nga baston nga ang matandog nagakapukan."
	"Sugilanon ina nga indi mapatihan," nangakig ang datu. "Datu Baam, dal-a diri inang isa ka bihag sa tinao ni Salagunting."
	Sa gilayon, ginanoy nila ang isa ka mangangaway nag pilason ni sultan Salagunting. Nanglapsi ang tao kag nagakurog sanglit kay sayud sia kon ano kapintas kay datu Kadlum.
	"Magsugid ka sing matuod kag indi magbutig," ang hambal sang datu sa timawa,"matuod bala ining makatalanhaga nga ginapakita sang imo agalon? Ukon salamangka lamang?"
	"Mahal nga datu,"'ang sabat sang timawa," ang katanhagaan nga pinakita ni sultan Salagunting nakita man sang imo mga tinao kag sarang sila makasaysay."
	"Ano pa ang kinaadman sang imo agalon luas sa iya pinakita sining ulihi nga inaway?"
	"Wala ako makasayud mahal nga datu."
	"Nagabutig ka...!" nangakig ang tulisan.
	"Amo ina ang kamatuoran, mahal nga datu," nagakulurog ang timawa.
	"Daw papatihon ako sining banyaga nag ini sang binutig nga sugilanon. Dal-a sa bilangguan kag ipakita sa iya ang aton ginahimo sa malain nga mga tao."
	Kag...
	Ginanoy nial ang pilason nga mangangaway sa bilangguan. Ginaid nila ang kailo nga timawa sa isa ka haligi. Binaga nila ang malaba nga dulat. Dayon bak-iton ni datu Baam ang dulat sa kalayo kag ituslok sa dapadapa sang bihag nga suminggit sa tuman nga kasakit.
	"Isugid ang imo nahibal-an," ang hambal ni datu Kadlum.
	"Wala na ako sing nahibal-an," ang hungaw nga tingug sang bihag.
	"Datu Baam, padutla sing maayo."
	Kag...
	Ang nagabaga nga dulat sumalop sa dapadapa sang tao nga daw ilihawon nga sapat ang tingug.
	"Sugid...!" ang singgit sang tulisan nga datu.
	Apang...ugayong na lamang ang kumawas sa bibig sang tao.
	"Kon indi ako makapilit sang tinaga sa imo bibig...sarang ako makapuga sing kasakit sa imo tagipusuon," ang hambal ni datu Kadlum. "Datu Baam, pasalpa gid."
	Kag...
	Nadulaan sing ginhawa ang bihag nga wala na gid maumpawi. Hinukas nila ang gapus kag yayungan ang patay nga bihag. Tinagbong nila ang bangkay sa isa ka tugalbong kag tampukan.
	Didto sa Dipulog:
	Masaku ang mga manogsalsal ni sultan Salagunting sa paghanda sa palaabuton nga salakay nga ginahingyo batuk sa Margosatubig. Nahuman na ang piansalsal sang pamatan-on nga sultan nga sapin sa pihak nga tiil nga amo ang iya ginaandaman. Ginahanashanas niya ang pagtikang sanglit mabug-at ang pihak niya nga tiil.
	"Tumupa gani ining tiil nga salsalon sa Margosatubig, wala sing gahum nga makabalabag,"ang iya hambal.
	"Ngaa isa lang, mahal nga sultan, ang imo pinahimu?" ang usisa sang wala makahangup nga datu Mongtut.
	"Indi na kinahanglan ang duha," ang malip-ut nga sabat.
	Masighanda ang duha ka bahin. Si datu Kadlum wala man pagpabaya. Pinabakud pa gid niya ang Margosatubig kay iya nahibal-an nga sa madali ukon madugay pagasulangon gid sia ni Salagunting kag kinahanglan mabakud ang iya palalipdan. Wala labut sa iya paghanda wala pahuway ang pagpadala ni datu Kadlum sing mga tinao sa pagpamuyong sa kabanwahanan sang mga binunyagan agud makatipon sing madamo nga bulawan.
	Sang mahibal-an ni Salagunting ining pamuyong nga ginahimo ni datu Kadlum nagtinguha sia nga mauntat. Mahibal-an gani niya nga masakay na sa ila mga sakayan ang mga buyong hinali lamang nga maggua sa dagat ang mga isda nga balu kag maglinupadlupad maghugpa sa lawas sang mga buyong nga daw tinuhog sang baslay. Ini nga hitabu ginakatingalahan ni datu Kadlum kag bangod kay wala na sila sing palangitan-an sa dagat, dumangop na man sia sa kabanwahanan sang Magindanaw nga wala kinahanglan tumabuk sa dagat.
	"Ang indi naton matigayon sa tubi, tigayunon naton sa duta," ang hambal ni datu Kadlum. "Budlayon gid si Salagunting kag kon makatipon na kita sang bulawan mabalik kita sa Sarawak kag pumnatindog sang isa ka pangulohan nga w ala sing makasarang. Pakilalahon ta si Salagunting nga ini nga nagasugid nga sia ang tunay nga manunubli sang ginharian sang Magindanaw kag Sulu."
	Ang tikang ni datu Kadlum wala malipud kay Salagunting kags anglit luyag gid sining naulihi nga maagaw niya liwat ang Margosatubig nga daku ang bili kag kahulogan sa iya, ginamit niya ang tanan niya nga kinaadman.
	Amat-amat wala na sing makapalapit nga pumuluyo sang Margosatubig sa baybayon sa kahadluk nga basi luparan sila sang mapintas nga isda nga balu kag matuhog sang iya malaba nga sungo. Wala sing makapanginhas ukon makapanagat bangod sini...gani, kumupos ang mga pumuluyo nga nagpalaamulay sa iban nga duog nga hilway ang kadagatan.
	Sang mahibal-an ni datu Kadlum ang ginakahadlukan sang mga pumuluyo kag gani bisan sang iya mga tinao, ginpakamaayo niya nga iliton ang iya pangulohan sa tagipusuon sang Magindanaw nga malayo sa dagat. Tinawag niya ang iya mga salaligan sa isa ka sinapul kon sugot sila sining hingyo nga ini. Humambal si datu Baam:
	"Mahal nga datu, ang aton pangita yara sa dagat kag kon didto kita sa kagulangan daw indi kauyon ang mga tao."
	"Apang diri sa Margosatubig nahadluk  gani sila magpalapit sa baybayon kay basi ulhutan sila sang balu. Sa akon pagbanta nadula na ang kaisug nila nga dumaan."
	"Mahal nga datu," padayon ni datu Baam,"kon human sa imo isip nga mahalin kita, ginahingyo ko nga pilion naton ang isa ka duog nga yara sa baybayon. Ayhan sa iban nga duog wala nagapuyo ining mapintas nga mga isda."
	"Natingala gid ako," ang salu ni datu Kadlum, "wala sila  mahadluk sa tinao ni Salagunting, apang, sa isda nga mahapus patyon nagalikaw sila. Kon sapakon ta ang kahadluk sa isda indi na kita makapanakayon kag madulaan kita sing palangitan-an. Ang tanan nga butang sa kalibutan sarang malalangan. Diri na lang kita sa Margosatubig. Ang aton mga baybayon butangan ta sing palalipdan...ang aton mga sakayan dagpian ta sing matig-a. Mahimo kita sing tanan nga padugi batuk sining mga salot sang dagat."
	"May katarungan ka, mahal nga datu," ang pasugot ni datu Baam. "Amo na lang ang aton himuon. Kag kon mangita pa kita sang iban nga duog kadlawan kita ni Salagunting kag bantogon nga tinabog kita sang isda."
	Amo ang ila ginhimo. Ang baybayon pinamutangan nila sing palalipdan. Ang ila mga sakayan dinagpian nila sing saway kag ang tagsa ka mangangaway masighimo sang iya kaugalinong nga pakili. Bangod sini ang sungo sang mapintas nga balu indi na makadulot sa ila kag sa ila mga sakayan. Nalipay si datu Kadlum.
	Bilang pagpabakud pa gid sang Margosatubig batuk sa bisan ano kadamo nga kaaway, nagpasugo si datu Kadlum didto sa Sarawak sing mga mangangaway nga nag-alabut man gilayon. Ang Margosatubig nian puno sing mga Sarawaknon nga lunsay mapintas kag maluyagon magtan-aw sa nagaagay nga dugo. Bulang sang tao ang ila kalingawan kag ang ila ginahanashanas amo ang pag-away. Gani..ginkahadlukan si datu Kadlum nga labi pa sang sa kay sultan Mohamed. Ginpilit niya ang iban nga kadatuan nga maghatag sing buhis sa iya pangulohan kag bangod kay nahadluk sila nga basi tutdan ni datu Kadlum ang ila banwa, pamatyon ang mga tao kag ibaligya ang iban nga bihag, inantus nila ang buhis nga ginapangayo.
	Labi na gid ang pagpatuyang ni datu Kadlum. Nagatungtong na sia sa isa ka kalibutan nga bulawan nga nakuha niya sa kahadluk sang mga tao. Gamhanan sia. Wala sing isa nga wala pagkilala sang iya kusog kag ikasarang. Kag...sanglit handum niya nga kilalahon nga sultan, pinatawag niya ang tanan nga mga datu nga ginakuhaan niya sing buhis sa isa ka sinapul nahanungod sa amo nga bagay.
	Sang yara na ang tanan, namulongpulong si datu Kadlum:
	"Indi ninyo mapangduhaduan ang akon ikasarang sa pagdumala sang pangulohan nga wala sing makalahoglahog.Bangod sini, sanglit kay wala karon sing ginakilala nga sultan kag bangod kay ang labing mabakud amo ang dapat magagahum sa mga maluya, ginapangabay ko nga hambalan sang kasapulanan ang nahanungod sa amo nga bagay."
	"Wala na sing makasarang luas sa imo. Ikaw ang ginapili namon nga sultan," ang hambal sang kadatuan.
	"Kon amo, kinahanglan nga buligan ninyo ako agud aton mapabakud ang pangulohan. Ang buhis nga inyo ginabayad sa akon nga bilang amut ninyo sa kahinguyangan sang pangulohan, ginapangabay ko nga inyo dugangdugangan. Kag sa pagpakilala pa gid nga ining aton pangulohan gamhanan kag handa maghugmok sa bisan sin-o nga mamatuk, ang tagsa sa inyo magpadala diri sing mga mangangaway nga hanason sa pag-amlig sa ginharian."
	"Mahimo ina tanan, gamhanan nga sultan," ang sabat sang mga datu.
	"Tandaan ninyo nga yara sa aton paghiliugyon ang aton kusog. Ang mga mangangaway nga ginapangayo ko sa inyo bilang dugang lamang sa akon nga madamo na nga daan. Ginapahibalo ko sa inyo nga nagahanda ako sa pagsalakay sa isa ka kaaway. Samtang yara gihapon si Salagunting sa Dipulog, ina nga banwa daw tunok sa tutonlan sang Margosatubig kag kinahanglan nga bugnuton. Bihagon ang Dipulog kag pugutan si Salagunting," ang paathag sang bag-o mapilian nga sultan.
	"Kon amo lamang ina ang imo ginapangayo, iamut namon ang labing maayo namon nga mga mangangaway. Daku ang amon pagsalig sa imo kinaadman kags a wala sing duhaduha imo gid matigayon ang pagbilog sang Magindanaw kag Sulu kag mapabalik ang dumaan nga kalinong kag paghidaet," ang sabat sang kadatuan.
	"Saligan ninyo," ang dahu dayon ni sultan Kadlum,"nga kon inyo ako buligan sa wala sing duhaduha mapabalik ko gid ang dumaan nga kalinong nga inyo ginapangayo. Iuli ko ang kauswagan nga nagkulpa bangod sa pagbinanggianay nahanugod sa palanubliun sa pangulohan. Ako kag ako lamang karon ang pangulohan kag ang akon tinaga kasuguan. Ang maglapas akon silutan."
	Gani...sa sulod sang pitu ka adlaw umabot sa Margosatubig ang mga mangangaway nga inamut sang kadatuan. Labi na gid nga dumamo ang mga tinao ni sultan Kadlum kag nagapabugal na sia nga sa dili madugay mabatyagan sang bilog nga sidlangan ang iya kusog kag kilalahon ang iya gahum.
	Samtang...
	Didto sa Dipulog nagabantay lamang si Salagunting sang tikang sang hitabu. Ang tanan nga hulag sang iya kasumpong ginatun-an niya kag nagaisip sing maayo kon ano ang iya himuonnga ang Margsoatubig magtupa liwat sa iya kamut...ang mga tinao nga ginapilit sining tulisan nga Kadlum mabihag niya liwat.
	"Nahibal-an ko nga indi kabubut-on sang mga datu ining buhis nga ini kag amut nga mangangaway sa kaamligan sang Margosatubig. Nagatuman sila kay wala sila sing mahimo batuk sining uhaw sa dugo nga banyaga nga karon ginakilala nga sultan bangod sang iya kabangis. Indi kinahanglan mapadugay ini. Indi kinahanglan paantuson ang mga pumuluyo," ang saysay ni Salagunting sa iya mga tinao.
	"Apang, mahal nga sultan," ang sabat gilayon ni datu Dimauntod,"indi kita magpadasudasu. Ang kusog ni datu Kadlum karon indi malahoglahogan. Kon salakayon naton sia pat-ud gid nga wala sing mabilin sa aton mga tinao. Mapahamak gid kita tanan. Apang, kon iban nga paagi ang aton himuon, ayhan maagaw naton ang Margosatubig."
	"Ano nga paagi abi ang aton gamiton? Ang malain pa kay nahibal-an niya nga ari kita diri sa Dipulog kag bangod kay madamo ang iya tinao mahimo niya kita salakayon kag mapilitan man kita gihapon sa pagbatu kag manginmatay."
	"Kundi mangita kita sing isa ka duog nga malayo? Didto naton pasarona ng isa ka pangulohan nga matarung samtang nagatipon kita sing kusog."
	Samtang nagasinapul sanday Salagunting kag iya mga salaligan, hinali lamang nga may kinagula kag sumulod ang isa ka bantay.
	"Mahal nga sultan," ang hambal sang bantay," may tao diri gikan kuno kay sultan Kadlum kag may sulta nga dala."
	Pinasulod ang tao kag binasa ni Salagunting ang sulat.
	Salagunting,
	Ginadapit ta ikaw sa pagbuylog sa akon. Ako na karon ang sultan kag ginakilala sang tanan. Sa pagbalik sining sinugo kag wala ka sing balus kabigon ko ina nga paglapas kag kon indi man makabalik ang sinugo sa sulod sang duha ka adlaw, pabahaon ko ang dugo sa Dipulog,
								Sultan Kadlum 
	Sumilabu dayon ang dugo ni Salagunting. Kumuha sia sing pagkitan kag sulatan sining masunod: Makilala kon sin-o ang sultan sa ukbong sang patalum.
	"Ihatag ina sa imo agalon," ang hambal niya sa sinugo.
XXIV
	PAGKALUMBOS sang sinugo ni sultan Kadlum, dayon atubangon ni Salagunting ang iya mga tinao kag humambal: "Ini nga sulat gikan kay sultan kuno Kadlum. Ginadapit niya ako nga bumuylog sa iya. Kon indi ko kuno mabaslan kag kon indi makabalik ang iya sinugo, pabahaon niya ang dugo diri sa Dipulog."
	








9







Title:Pagpamalandong (3)
Pagpamalandong...
Naga ilinggat ang mga korona kag may siete Dolores nga naga tapik sa dughan sang santa.  Ginapanag-iyahan ini sang mga Artates; ang Maria Cleofe naman sang mga Manuel agaw panulok nga nagabalingasu nga mga insenso, kag ang bayo sini gin human pa sang isa ka bantog nga manugtahi sa Manila.  Ang Mari Salome naka kulor kahil nga bayo nga naga ilinggat sa burluloy kag Swarovski sa seda nga panapton sini nga bugal sang mga Buenvenidas.  Ang gina uyatan sini nga silhig lantay nga pilak.  Sentro sang atensyon ang paso sang mga Argos nga Maria Martha.  Puno sang bulak nga puni ang karo kag naga banaag nga pilak ang bayo.  Ang tadyaw nga gina uyatan sang santa naga banaag nga daw bulawan.  Masunod ang karo sang mga Consuelo.  Madiparahan man ini bangud isa ini sa mga pinaka antigo nga paso.  Matahum ang pag bagay sang abu-abuhon nga kapa de belo kag berde nga panapton sini.   Ang karo napun an man sang puni nga mga puti nga Calla Lily.  Madamu ang gusto nga magtambong sa prusisyon kag ang taga-isa, kanya kanya sunod sa karo sang ila santa nga ginadebosyonan.  Ara man naga upod sa paso ang mag ululutod nga Consuelo.  Manayanaya ang mga nawong sang magululutod, maluwas kay Nyora Itang nga daw kaina pa buringot.  Suno sa kinatsila nga ugali naka abrigo sila nga tatlo kag naka suklob sang maitum nga belo nga nagalambot sa ila hawak.  Naka mestisa-terno ang tatlo nga lunsay itum ang duag, mapino nga enkahe ang gamit nga belo ni Nyora Itang.  Ginansilyo sang pulido ang gamit ni Tya Pepay, kag manipis nga seda ang kay Nene Kanunay.  Buringot si Nyora kay kaina pa niya ginahulat ang ginpakuha nga orihinal nga alahas kag botilya sang agua sang santa nga antigo.  Ano dabi kay kaina, nabatian niya ang paghutikanay sang duha ka babaye sa unhan.  
	"Katahum sang paso sang mga Argos no?  Daw ini nga tuig, dag-un sa ka engrande ang iya sang mga Consuelo," siling sang isa.
	"Hu o man gani, ano abi kay nagpauli ang puya ni Nyora Alicia nga si Merali halin sa Estados Unidos, gani nga gingarbuhan gid nila ini," sabat sang isa.
	Nagtagring ang dulunggan ni Nyora Itang sa nabatian gani dali-dali nga pinasugo niya kay Pining nga kuhaon ang orihinal nga mga alahas kag kagamitan sang santa.  
	"Indi mahimo ini! Ang Santa Magdalena gid pirme ang sentro nga atraksyon sang prusisyon sa Capiz, humalin pa sadto!" siling sang Nyora.
	Dali dali man nga umabot ang balo dala ang nasambit nga mga alahas.  Pagkakita ni Graciana sa alahas, nagdalalagku ang mga mata sini. Kinulbaan si Pining. Nabasa nya ang ginabukho sang anak. May oras pa agud ma paandaman ang mga laun! Apang... Nag pamat-ud sya nga mag aligmat na lang kag magbulubantay sa paga ubrahun sang iya anak. Pungan niya ini sa iya masarangan. 
	"ABAW!  Ginapagamit nanaman sa Santa Magdalena ang orihinal niya nga mga antigo nga alahas!  Sa pag katahum gid iya!  Ang pinakamatahum nga paso gid man ang gina panagiyahan sang mga Consuelo!"  ang mga nagamurarat nga namuno sang mga usyusero kag usyusera sa plaza sa atubang sang simbahan.    Nagngisi ngisi sa kalipay ang Donya.  Ma angan angan, nag basal ang lingganay sang katedral.  Senyales sang pagsugod sang prusisyon sa indi lang madugay.  Bag-o maglakat ang mga paso, pa isa isa nga ginapalapitan sang arsobispo ang mga paso kag ginbendisyonan ang mga ini.  Matapos mawiskan sang agua bendita ang santa Magdalena, mapinasalamaton nga nagbisa si Nyora Itang sa arsobispo.  
	"Salamat sa liwat, Nyora, Salamat man sa imo padayon nga gina amot sa aton katedral para sa mga hilikuton sini.  Saligan ko ang imo pagkadto karon sa pagpamalandung sang katapusan nga panyapon," pagpangagda sang pari.
	"Tinguahaan ko gid nga makasapol monsignor, kag wala sang anuman, halad ko ang tanan sa Ginoo," sabat ni Nyora Itang nga dayun beso sa hermana mayor nga nagpalapit man sa paso sang Santa Magalena sa pagkuha sang litrato.
	Wala man untat nga nireklamo ni Graciana.
	"Ambot ah! Sapagkainit man ni di man! Tapos magnilakat nga magnilakat. Makapoy man ah! Kadugay pa magsugod. Linti!"
	"Anak! Mahadluk ka sa mga ginapanghambal mo! Magpamalandong kita! Managamuyo kita!" Dayun tulok sa santa ni Pining.
	"Pamalandong man! Dapat ya, magpahandong! Bi lilintian mainit." Sa pag sunod ni Graciana sa gintulok ni Pining, nakita liwat ni Graciana ang alahas sang paso, kag nag untat ini reklamo. Nagyuhum ini sang makahulugan.
	Naglakat na ang una nga karo.  Halin sa plaza, una nga nagliko ang prusisyon sa kalye Legazpi, kag nagderetso sa kalawigun sang dalan nga ini.  Dayun ini nagliko sa ginsang-an sang kalye Asis kag nagliko sa ginsang-an sa kalye Magallanes.  Sang nag agi ini didto nagpabilin na ang magululutod sa ila masyon.  Paglumbos sa kapitolyo, sang malapit na lang magsapul ang prusisyon sa simbahan, nagkalagual ang tawo kag nagdinaguso.  Naandan na ang subong sini.  Magainagaway na ang mga tawo sa pag sabnit sang mga bulak nga naka puni sa mga karo.  Ginasiling nga pangalap ang mga ini.  Gindagusuan ang karo sang San Pedro nga paborito sang mga manugbulang.  Swerte ang mga bulak nga ila napuksi sa karo.  Kun ipanghatag man ang mga bulak indi man maluyag ang mga tawo kay suno sa pagpati, kinahanglan nga gin agaw ukon ginpuknit ang mga ini.  
	Pinangabudlayan gid dapat.  Indi na masal-utan ang pagdinaguso sang mga tawo sa mga karo hilabi na gid sa karo sang santa Magdalena.  Wala gani masegunduhan kag nakalbo gid ang mga puni nga bulak sang karo.  Nano dabi kay milagroso ang paso.  Ang mga tinawo sang magululutod ihilabi na si Caloy nagsaka na sa anda agud mabantayan nga indi ma ano ang paso.  Ang iban nga mga tawo, na agyan na sang tinalikdan nga mga tuig, nga nagahaboy sang bayo ukon tuwalya dayun ini butungon.  Naagyan na nga nag sang-it ang mga ini sa paso kag diyutayan lang masangit ini.  Samtang ginapangkuha kag pang sipti ni Caloy ang antigo nga mga alahas gulpi na lang may naglukso kag nagsampa sa karonga lalake.  Tuyo niya nga agawon ang alahas nga antigo sa kamut ni Caloy.  Makusog ang lalake apang wala siya naging madinalag-on sa pag agaw sang mga alahas.  Natapi ini siya sang mga kaupdanan ni Caloy, apang sang nahulog ini sa karo, nakapangapyot ini sa panapton sang santa.  Nahuslo ang kapa de belo sang santa kag naglingka ini.  Madasig nga gin agaw sang mga tawo ni Nyora ang kapa nga nalalas apang gulpiyada naman nga nagliw-as sa anda ang santa.  Dumali dali ang iban nga tawo sang mga Consuelo para pugungan ang mga tawo sa idalum nga nagpilit kab-ot sa buhok sang santa.  Gina hingabot ang pangalap nga ini labaw sa tanan.  Sang nagliligad nga tuig gani, gin ingkit sang isa ka tawo ang kumalagko sang isa ka anghel nga nagabantay sa karo sang Santo Entierro.  Amo sini kabuang ang mga tawo sa nasugid nga mga pangalap gikan sa mga karo kag paso.  Sa pagkinaran karan, nahimo nga batakun ang paso kag uyatan ini agud indi matumba.  Naglingka ang paso kag nanguyapot kuntani si Caloy. Sa pagkadula sang balance ni Caloy, nabuy-an nya ang mga alahas kag lumabog ini.  Tumupa ini sa atubangan ni Pining. Dayun pudyot sang balo sa mga alahas. Iya ini ginspiti. Nakita niya ang paghangos sang anak pakadto sa iya. Matalum ang tulok sa mga alahas. "Nay, ihatag sa akun ang alahas! Dali! Ini na ang kahigayunan!" Wala makahulag si Pining. Ang iya paino ino nagamuhan gihapon. Sang nakita nga natang-an ang tigulang, hinablot ni Graciana sa iya mga kamot ang alahas. Tuyo na tani magdalagan sang dalaga, apang may naghablot sa iya bayo. Si Pining. Nagpinukutay sila nga duha, kag sa ila paginagaway, nakapalapit sa karo nga ginadagusu-an kag nagalingka lingka na. "Buy-I na nay!" Tyabaw ni Gracaiana, samtang ginapuilit ma agaw liwan ang mga alahas sa pag hablot sang iya iloy. Nagapalangluya na si Pining, kag pat-ud nga maagaw gid sa iya ang alahas. "Buy-i! Linti nga tigulang ni!" Singgit ni Graciana, nga gulpi tinampuyong ang iya iloy! Nagliro-liro ang panulok sang balo kag nabuy-an ang alahas. Nakita nya ang pag apok ni Graciana patalikod. Natumba sa pag inagaway si Graciana kag husto nga naligsa sang mga nagadulugok.  Nagpanghawa ang mga tawo sang natalupangdan nga nagahandusay na nga duguon si Graciana.  Hinali man nga nahulog ang botelya sang santa kag nagwasaag ini sa baldosa malapit sa uluhan ni Graciana.  Nadamulit sang lana ang ulo sang dalaga. Gulpi nagsinggit si Caloy! Ang nagalingka lingka nga paso, nagatakilid na! Kamangun pa kuntani ni Pining ang anak. Mapilpilan ini sang mahulog nga santa! Dayun higot ni Caloy sang kalat sa Santa. Nabatak ini kag wala ma ano. Apang igo matalupangdan ni Pining, napilpilan gid si Graciana sang naibabaw nga bahin sang karo. Napuno sang dugo ang panapton ni Graciana kag may naga busawak nga dugo sa salugpungan hita sang babaye.  Nagtiyabaw sang makusog ang balo sa iya nga nakita.  

<b>V</b>
<b>DOMINGO DE PASCUA SANG PAGKABANHAW</b>
	Matalunsay nga natapos ang prusisyon sang pagkita.  Nagakanang kanang ang paso sang santa Magdalena sa iya panapton nga rosa kag kapa de belo nga bulawan.  Dawsa wala lang sang may natabu, kag sa kinaandan, kalbo na sa mga bulak ang karo nga ginatulod papauli sa mansyon sang mga Consuelo sa Magallanes. Kapoy ang tanan sanglit sang tinalikdan nga gab-i sang Sabado, nag upod man sa pagtulod ang mga ini sa prusisyon sang Soledad ukon ang pagpangita ni Maria, Iloy sang Diyos, upod sang mga santa sang iya anak nga wala na sa lulubngan sini.  Suno sa bibliya, si santa Magdalena ang una nga nakakita kay Hesus sang tuyo sini nga bisitahon ang lulubngan sang manunudlo agud haplasan sang lana ang bangkay sini. Nasal an pa gani niya ang nabanhaw nga si Hesus nga isa ka hardinero. Pagkatapos nga mahamtang ang tanan nga butang sa balay sang mga Consuelo, kag matapos maubos ang mga ulubrahon sa paghanda sang pamahaw kag pagkaon sa mga tawo sa piyesta sang Domingo de Pascua sang Pagkabanhaw. Natapos na ang mga ulubrahon ni Pining. Natapos na man ang iya palas-anon. Karun sa hapon, kadtuan niya sa De Jesus Memorial ang bangkay sang iya anak. 
<b>LUMAY</b>
<b><i>By Marcel L. Milliam</b></i>

	Nagdali dali ilis si Nestor. Nahidlaw na gid sya sa iya migo nga si Joeven. Madugay na gali nga nakapauli sa Roxas si Joeven, ang iya su-od nga abyan, sa masobra walo ka tuig nga pag ubra nya bilang Nurse sa isa ka nursing home sa Estados Unidos. Samtang naga pili sang iya inug sul-ob si Nestor, nagbalik ang iya panghuna-huna sa mga masadya nga nagliligad nila nga mag barkada. 
      <i>Maniwang kag malupsi sadto si Joeven sang mga high school pa sila sa St<pd></pd> Mary's. Weirdo ang pag panan-aw sang tanan kay Joeven. Mahuluya-on, wala gid sing kabarakada kag masami nga naga isahanun, gani paborito nga pa-agyan sang mga bugoy kag mga tunto nga mga classmates nila. Madumduman pa niya kung paano nag sugod ang ila pag amiguhay. Tuparay ang ila mga pulungku-an apang wala gid sila nagabugnuhanay nga duha. 
      Isa sadto ka adlaw, gulpi lang nga nag hatag sang isa ka surprise unit test ang ila maestra sa Physics. Gindakup sang kabalaka si Nestor kay wala gid sya mag tuon. Kung malagpok siya sa ini nga unit test sigurado nga madalman na gid ang manubo niya nga grado sa sini nga subject. Laban laban nga ma lagpok gid sya. Nano dabi kay nabuyo pa siya sang mga barkada nga mag uluinom-inom kagab-i didto sa Hemingway eh. 
      Pasimple nga nagpasiplat si Nestor sa papel sang katupad nga si Joeven. 
Sigurado gid nga preparado ini, kay wala labot sa maalam ini, daw halos wala na sang iban nga ginakabalak-an ini, kundi ang magtu-on na lang nga magtu-on. Nagaduko si Joeven kag paspas sa pagsabat sa unit test. Indi makita ni Nestor ang papel kay wala labot nga natabunan ini sang ulo sang katupad, nakaharang pa ang kamut sini sa pagsulat. Gulpi nga naglingat ang ulo ni Joeven kag nakit-an nya ang tuyo ni Nestor nga magpangopya sa iya. Sa katingala ni Nestor, nag yuhum ini, gin angat ang ulo, nag untat sa pagsulat.







7







Title:Ang Likum Sang Isla San Miguel
<b> Ang Likum Sang Isla San Miguel </b>
Alice Tan Gonzales

	Pagsag-ud sang buli sang baroto sa balas, gilayon nga nanaug si Samuel kag nagbulig kay Lando sa pgdiskarga sang mga linata nga tubig. Daku na ang nalisding  sang adlaw apang nagabiti gihapon ang init sa ila tingkoy.
	"Sige, Samuel. Ang mga bata na ang mahakot sini. Yara na sila nagapadulong ho."
	"Salamat, 'Nong Lando. Ti, mauna na ko," sabat sang ulitawo kag naglakat palayu sa baybayon samtang nagapamahid sang iya balhas. Halin sang nagaeskwela pa sia sa sekondarya sa banwa, masami sia ginapasakay sang libre ni Lando nga iya pakaduha nga amo ang nagapamasahero halin sa ila isla pakadto sa banwa. Kon magsakay si Samuel, nagabulig sia sa pagbugsay kon ngaa masunson nga ginalibre sia sini sa pamasahe. Apang karon nga hapon, magluwas sa pamatan-on wala sang iban nga pasahero kundi mga linata sang tubig nga ilimnan halin sa banwa nga inugbaligya ni Lando sa mga panimalay sa isla.
	Nasugata niya ang tatlo ka anak ni Lando nga nagatulud sang karito. Puro lalaki ang mga anak sini. Sa kamatuoran, sa iya panan-aw, kalabanan nga mga bata sa ila isla mga lalaki kag kadiutay lang sang mga bata nga babaye.
	"Manong Samuel!" pamugno sang tatlo sa iya.
	"Dalia, n'yo. Mabyahe pa gid 'to liwat si Tatay n'yo."
	Tinodohan sang mga bata tulud ang karito asta nga nagadinalagan na sila sunud sa karito. Nagkilinadlaw sila.
	Nakalungulungu si Samuel sa iya nakita. Hampang lang gihapon ang mabug-at nga obra para sa mga bata, panumdum niya. Wala sang libog, masadya lang pirme. Kon sa bagay, nakabenepisyo gid ang ila pamilya sa sitwsyon subong. Mahal man ang baligya ni Lando sang tubig nga iya ginaagwada sa banwa. Dugang pa ini sa iya kita. Ining iya pakaduha may daku nga pagpati nga dimalas sila sa pangisda. Amo nga ginpili na lang niya nga manginbangkero. Mabug-at man nga trabaho ang magbyahe pakadto-pabalik sa banwa nga mga beinte minutos sa bangka nga de layag sa ila isla, pero mas maayo ang iya kita sangsa kon sia nagapangisda.
	Wala si Samuel nagderetso sa ila balay nga malapit lang sa dulungkaan sang mga baroto. Makitid nga malabalaba ang korti sang isla San Miguel kag ang mga pamalay nagatulompok sa nabagatnan nga bahin. Nangalihid sia sa mga pamalay malapit sa baybayon kag nagpadulong sa naaminhan kon sa diin nga bahin madamu sang kakahoyan. Talagsa lang masayohan ang bahin nga ini sang isla kag ginatawag ini sang mga tagabaryo nga lublub.
	Wala si Samuel nagdulog asta nakaabut sia sa isa ka bahin nga may punu sang lubi nga nagahawud kasubong nga ang mga bunga sini gusto maghalok sa duta. Nagtindog sia sa idalum sang arko sining lubi. Namatyag. Dayon nagpungku sa punu sang lubi kag ginpanumdum ang natabu kahapon sang gindala niya diri si Tiyu Mauricio. Si Tiyu Mauricio isa ka abilidadan nga manugbulong ukon siruhano nga ginakilala man sa iya abilidad sa pagtultol kon sa diin nga bahin sang duta maaya kutkotan sang bubon para makakuha sang maayo nga tubig. Malapit na apat ka bulan nga natalupangdan sang mga pumuluyu sa isla ang amat-amat nga pagtayam sang tubig sa ila mga bubon. Halos indi na ini mainum. May iban nga nagpadalum sang ila mga bubon asta tag-isa ka gatos ka tapak kag ang iban masobra pa. May iban nga naghalin sang ila mga bubon sa paglaum nga makaigu liwat tubig nga ilimnan. Apang wala sang nakaswerti sa pag-igu sang ila ginapangita.
	Isa ka gab-i, nabatian ni Samuel sa radyo ang isa ka dinapit sa palatuntunan nga nagdiskusyon nahanungud sa pagpakot sang husto nga lugar nga kutkutan sang bubon. Nagsulud sa pensar sang pamatan-on nga ayuon ini nga magkari sa ila isla kay basi pa lang masolbar man ang problema sa isla. May diutay sia  nga nasuptan nag inugbayad sa mahimu nga isukut sini. Sa maayo nga palad, nagpasugut man si Tiyu Mauricio nga mag-upud sa iya sang ginsugat niya ini sa ila puloy-an sa Balantang. Sa kamatuoran, naintriga gid ini sa iya panuaron nahanungud sa pagkadula sang tubig ilimnan sa ila isla.
	Kahapon, pag-abut gid nila ni Tiyu Mauricio, nagderetso sila kay Lolo niya Andoy nga amo ang kapitan del baryo sang Isla San Miguel. Si Lolo Andoy kag ang iya utud nag si lolo Uyong nga wala na maabtan ni Samuel nga buhi ang una nga nagpuyu sa isla nga ini kaupud ang ila mga asawa. Diri tanan natawo ang anum ka anak ni Lolo Andoy, apang sa malain nga palad, si Lolo Uyong napatay nga wala gid nakaanak. Si Uray Engkar nga iya asawa buhi pa subong kag nagaistar man sa isla. Ang iban nga mga tawo sa isla ila tanan mga himata nga nagsaylo man sa isla sa pagpanghagad sang mag-utud nga nagtamasa sang bugana nga pangisda. Amo kon ngaa karon maghimata ang halos tanan nga mga pumuluyu sa isla.

Title:Balangaw sa Tingadlaw
Balangaw sa Tingadlaw...
	Malapit na sa isa ka sema kag tunga ang pagbuyloganay nila apang nagalikaw ini sa pagsambit sang mga bagay alang sa kaugalingon. Kon kaisa madakpan ni nga nagakaurongan ukon indi gani subong sang may ginakahadlukan. Kon pamangkuton niya, madali ini nga makapasag-uli.
	"Nagapangduhaduha ka bala sang ginapatungod ko ng pghigugma sa imo?" Siling ni Myrna sadto sang binatyag niya ang paglikaw sini sa buot niya hisayran. "Indi pa bala tuman ang mga hitabo nga nagapatunga sa aton a gang pagpalangga ko sa imo?" 
	"Pero, Neneng..." pamilit niya nga hayu ni Myrna ang ginsambit mahilbal-an? Nasugid ko naman sa imo nga si Myrna ako. Neneng ang pagtawag sa akon. Taga-Batac, Ilocos Norte kag suong mo nagabakasyon diri sa Baguio. Kulang pa bala ina?"
	Nabawi na niya ang paghimutad kay Myrna kag ipantok ang pananaw sa unhan. Nasapwan niya nga daw naudom sia kag nadaug sa dungan. Wala niya mapatuad ang babaye. Kapin pa sang hinamboy sini ang isa ka butkon siya abaga kag daton sang pi kayuyohak ang iya pisngi. Binuyotan ang iya liog. Dinapatan ang iya bibig.
	Amo lamang adto ang naginsabat sa iya pagtinguha kag nalimtan niya kanduson ang tubig san gkaathagan nga naglumos sang iya panagupnop. Nalimot sia sa tumalagsahon nga kayuyom sang halok sang babaye nga waa pa niya maagumi sa bug-os niya nga kabuhi. Halok nga bisan si Elsi nga ginsungunan sang iya balatyagon wala makahigayon sa paghatag.
	Apang tuman na lamang bala sia sa pag-agom sang mga kaalabaab nga ginapaalinton sang mga bibig ni Myrna nga daw nagapangiti kag indi ayawan sa pag-ukob? Nasayran niya nga umalagi lamang kon indi niya pagbutangan sing bangot. Ang tanan nga bagay may ginsugdan kag katapusan. Ka gang gahum sang halok yara lamang sa kainit sang nagabag-idanay nga mga bibig.
	May ginasapnay sia nga katuyoan kay Myrna  Apang indi niya Neneng? May iban ka pa bala nga ginapatungdan sang imo pagkapamahal? Indi bala nga ginapatungdan sangimo pagpakamahal? Indi bala ako bagay sa imo paghigugma?"
	Wala magsabat si Myrna kundi ginlikaw sini ang panan-aw sa iya kag pumatwas sing madalum nga pagginhawa. Naghulat anay sia. Sang malinong man gihapon si Myrna, humambal si Rudy. "Tampara ako, Neneng. Ayhan wala mo ako ginahigugma. Ano bala ang kabangdanan nga nagapangindi ka?"
	"Wa...wala!" Sambit ni Myrna. "Mahal ko ikaw, Rudy. Apang...apang wala ko paglaumi ngmadumduman mo ina gilayon. Sa amo man nalipay ako sa imo naisipan. Lamang hatagi ko sing panahonsa pagbinagbinag. Pat-uron naton aay ang aton mga balatyagon agud makasalig kita sing lubos nga kalipay sa ulihi. Mahimu bala?"
	"San-o, Neneng?"
	"Ayhan buwas. Hulaton mo ako sa sini nga duog."

      KAINA pa sia. Wala sia magpaulihi sa takna nga ila ginkaisahan ni Myrna nga pagtabuay. 
	Nagligad ang nagpulo'g lima ka minutos lipas sa gintakda nila nga oras, apang wala gihapon makaulhot si Myna. Sinuhot sang kahod sia, tinunghol sang bata ang sulat nga kinuot sini sa bulsa. Wangawa ang iya balatyagon. May natabo siguro sa babaye. Amo pa lamang magkulang ini.
	Tumindong sia kag laawon ang dalan nga tadlong sa iy nahamtangan. Wala sia sing nakita nga dagway ni Myrna kundi natalupangdan lamang ang isa ka bata nga lalaki nga nagapalait sa iya. Nangay ini sing katahuran kag mamangkot kon sia si Mr<pd>.</pd> Rudy Barbosa. Sang magpamatuod sia, tinunghol sang bata ang sulat nga kinuot sini sa bulsa. Wala na gani niya nabalusan ang pasalamat sang nagtalikod nga bata kundi may kalangkag kag katingala binukad niya ang sulat.

	<i>Ginabatyag ko nga pakalinon mo ako, Rudy, </i> -una nga dinalan sang sulat. <i> -Apang nagaluaum ako ng mahangpan kag mapatawad mo ako. Kon ngaa nagbakasyon ako diri bangod sang handum ko nga malingaw. Uhaw ako sa kalipay, Rudy. Kag sadto indi na kuntani bagay nga hangduon ko ang imo paghigugma. Apang indi ko mahimutig nga napanutuon ko ang  magpakamahal sa imo. Ginpakamaayo ko na lang ang magpauli sing maaga sanglit luwas nga buot ko ang maglikaw sang malala nga mga hitabo nga mahimu magpatunga sa aton kon magpabili ako diri. Indi gid ako makapakasal sa imo. May bana ako, Rudy. Huwaran nga bana bangod luwas nga may manggad, mahinangpanon. Apang indi sia makadulot sa akon sing kasadya subong sang ginhatag mo. Isa sia ka paralitiko! Gani kalimti a lang ako...Neneng. </i>
	Nakatangla si Rudy sa mahawan nga kalangitan. Sa kasili sang nagahinanday nga adlaw daw nakita niya ang nanuhaytuhay nga mga duag nga amo ang naghatag sa iya sing paghangop kag pagpasalamat sa baylo nga maghinakit kay Myrna. Naluoy sia sa babaye nga naghingalit sa pag-inom sing kasadya.

<b>Kapat-uran</b>
Quin B. Baterna

	HA, ha, ha, indi mo tunay ng amay si Dr<pd>.</pd> Estrada! Indi, indi mo sia tunay nga amay! - <i>Subong sang makatingil nga panampalak sa malinong nga kagab-ihon ang nagapangyubit nga tgog nga nagalagsak sa igdulungog ni Nilo nga daw nagadungan sa tagsa ka pagtiktak sang taknaan sa iabaw sang lamesita sa kadak-an nga iya nahamtangan. </i> Indi mo sia tunay ng amay, Nilo. Indi!...indi! Ha, ha, ha...
	Nakabungkalas sing hinali si Nilo nga daw ginahapu samtang ginatakpan ang iya duunggan. "Indi! Indi mahimu nga indi ko sia amay. Amay ko si Dr<pd>.<pd> Crispin Estrada! Amay ko sia! Amay ko...amay..." kag sumalida sia sa iya hulot nga hinaboy ang lawas sa higdaan samtang nagabagrot ang mga ngipon kag ginahimunggan ang pagluha.
	Si Dr<pd>.<pd> Estrada gid bala ang amay ni Nilo? Sin-o? Indi ayhan isa ka lungoslungos...isa ka makawat...isa ka criminal... isa ka mahingaliton... isa ka... A, masakit batyagon! Makangilidlis hinumdumon! Makamandag nga iwa sang paimnuino nga inanay nagalugi sang lamharon niya nga kasingkasing.
	Pananglit lumutaw ang kamatuoran sining iya panagupnop, ano ayhan ang iya buhaton? Yuhumyuhuman lang bala niya ang kahigayunan nga nabun-ag sia nga naputos sang dagta kag ayhan katulad sang iya iloy, ginakadlawan, ginalibak kag ginayaguta sang kalabanan?
	Indi! Linson niya ang duta nga una niya gintindugan; karigaman niya ang kaugalingon ka gang ginalukwan nga kahimtangan; kangilaran niya ang kabuji nga naghatag sa iya sing kabuhi. Patawaron lang!
	Indi gid matuod maaku ni Nilo nga liwan pa kay Dr<pd>.</pd> Estrada ang iya amay. Sanglit sugod sang tubuan sia sing buot tubtob karon nga nagahingulitawo na sia, ginkabig niya ang doctor nga tunay niya nga amay. Kag subong sang mahimu batyagon sang tagsa ka anak, nangin-idolo niya ang manugbulong kag ginapabugal sa iya mga kasubong.
	Kon ngaa nagbuka ini na gumontang sa kabuhi ni Nilo nga amo ang labi nga nagatublag sa iya karon, ina bangod sang madamu nga mga bagay kag hitabo nga amat-amat sa iya nkapabalintunod sa kahigayunan nga indi niya tunay nga amay si Dr<pd>.</pd> Estrado.
	Ang nahauna amo yadtong wala niya pagpaauta apang daw ginahungod sang hitabo nga ipabati sa iya. Bakasyones ato kag nagpauli sia sa banwa nga nabun-agan diin nagapuyo ang iya panimalay. Apang saw ala pa sia makaabot sa kaugalingon nga duog, ang bus nga ila ginasakyan dumulog sa isa ka banwa agud makapamahan ang mga pasahero nga malayu pa ang padulongan.
	Nakatapos na sia sadto kaon kag nagpatupong sia sa isa ka haligisang nahilapit nga balaigyaan sang humambal ang isa ka tawo indi gid man malayu sa iya nahamtangan. Indi niya ini kilala kag indi man sia kilala apang nasayran niya sang ulihi nga taga-Magdu, isa sang mga baryo nga sakop sang ila banwa.
	"Ina si Amen nga lalaki si Susana," pulong sadtong tawo nga ginatudlo pa san gbibig ang naglabay nga isa man ka tawo.
	"Maambong gid man kon ngaa nanamitan si Susana."
	Sin-o nga Susana man?" Ang pakiana sang kasugilanoon sini.
	"Daw bag-o ka pa lang. Ang ginasugid bala nila nga matahum nga babaye na aton banwa nga napangasawa ni Dr<pd>.</pd> Estrada nga tagatabok kag didto karon sa Amerika.
<b>Labi Pa nga Matam-is</b>
Quin B. Baterna

	MADAMU ang mga kabangdanan sining papauli ni Aurelio sa banwa nga nabun-agan makaligad ang kapin sa napulo'g lima ka tuig. Bisan wala na sia sing abutan nga malapit nga mga himata sanglit nagsaylo ang mga ini sa Mindanao, nagabatyag man sia sing kahid law sa mga kakilala; sa mga katubotubo kag sa tumandok nga mga talan-awon sa ila duog. Lai sa tanan luyag niya hisayran ang kahimtangan ni Viring, ang babaye nga ginpatungdan niya sadto sing una kag putil nga paghigugma.
	Apang indi masiling nga may handum pa si Aurelio nga banhawon ang pagpakamahal nga ginpatungod niya sadto kay Viring. Malayu ini sa taya. Sugod pa sang bayaan niya ang Barotac ginbtyag niya nga wala na sing kahigayunan nga magdayunay sila sang babaye. Kag napamatud-an ini makaligad ang mga tinuig sang makakita sia sing kasalili ni Viring. Si Hana, isa ka Hawayana. May mga anak na sila sa Hana. Tatlo.
	Kon may balatyagon gid nian si Aurelio nga ginapatuhoy kay Viring, indi ina paghigugma kundi paghinakit. Paghinakit nga mahimu makabig nga ginasimbugan sing dumot. Indi nga madinumtanon sia. Wala sia mabun-ag nga malain. Kon naisipan kag ginabatyag niya ini tungod sa kalaksan nga ginpatam-id sa iya sang una nga katipan. Kag karon luyag niya tukibon kon ano ang mangin balatyagon sang daan nga kahagugma kon masayran sini nga wala'y sapayan sang pagpakanubo kag pagtampalas sa iya, nakapangapaykapay sia, nabuhi kag kon indi gid man makalabaw sa ginugsangan sini nga manggad, mahimu na sia makatupong.
	Apang magakitaay pa ayhan sila ni Viring? Sugod sang paghalin niya sadto wala gid sia sing binati sa babaye. Nakasulat gid man sia sa iya mga himata sang wala pa makasaylo ang mga ini sa Mindanao apang wala man sia maghinambit tuhoy sa babaye.
	Sa paghamboy nian ni Aurello sa pasamano sang barko nga naapasulod sa gintung-an sang Iloilo kag Gumaras, daw ginasampi sang dupoy-dupoy sa iya palamatin-an ang mga siniling sadto ni Virang sang ulihi nila nga paghambalanay. <i> "Ginakasubo ko. Aurelio, Madugay ko na kuntani ituad ini ugaling naluoy ako sa imo. Apang ayhan nagakadat nga masayran mo. Hatagan ko man sing hulot sa akon pagbinagbinag nga mahimu ako malipay sa luyo mo sa ulihi, apang napamatud-an ko karon nga wala ko na ikaw ginahigugma. Ayhan may katarungan ang akon mga ginikanan sa pagpangindi sa imo sanglit indi sila gusto nga magtubog ako sa lunang kabuylog mo. Nasayran mo naman nga si Leandro ang ila nagustohan tungod magkabagay ang tindog namon sa pangabuhi kag siguro nila nga sia ang makahatag sa akon sing pat-od nga kasulhayan kag himaya sa ulihi. Napat-od ko man ini, Aurelio. Nahinalian ako sa paghigugma sa imo. Gani nagapangayo ako sang imo paghangop kag patawad. Subong sang mahimu buhaton sang katulad naton nga nakasang-at sa kahigayunan nga aton nahamtangan, maglimutay na laman kita. Ginalauman ko nga makakita ka sing babaye nga mangin bagay sa imo sa ulihi..."</i>
	Kamandag sa nagahigugma nga kasingkasing, halos nakaluha si Aurelio sa mga pinabutyag nga ato ni Viring. Wala sia maglaum nga sa kaputli sang iya pagpakamahal sa kahagugma, subong pa sadto ang naisipan sini nga pamat-od. Apang makadali man nga natinguhanan naisipan sini nga pamat-od. Apang makadali man nga natinguhaan niya ang pagpasag-uli sang nasakit nga balatyagon.
<b>May Lalang Man ang Gugma</b>
Quin B. Baterna

	LOIDA, <i>ginakasadya ko sa pagpahibalo sa imo nga mapuli ako dira sa masunod nga bulan. </i> - Bahin  sang sulat nga nabaton niya sadto kay Marcelo may pila ka semana na ang nagligad. Sa pila ka dosena nga painuino, wala niya pagpaabuta nga makalipas ang mga tinuig nga paghilayuay nil sang uliawo, matapos nga bugrason sini ang ila kaangtanan, makadumdom pa magsulat iya. 
	<i>- Malabalon ang kabangdanan sining pagpauli ko, Loida. Gani nagapati ako nga indi mo pagpamatukan ang hamdum ko nga makigkita sa imo. Ginapaniguro ko nga ginahigugma mo man ako gihapon kay ginatuhil ka sang pagkahidlaw nga Makita ako. Indi bala, Loida? </i>- Padayon sang sulat.
	Huo! Wala magsa p si Marcelo. Propeta! Ginakahidlawan niya ang ulitawo. Ginahandum kag ginalangkag ang pagbalik sini. Sanglit kutob sadto kag tubtob nian, wala mglubad ang gin-iliili niya nga pagpakamahal sa pamatan-on. 
      	Apang bisan pa. Ang balatyagon nga ginapatungod niya sa ulitawo linatom sang tanhaga nga gahum; nanginkatulad sang bulak sa tingadlaw nga sa tagsa ka tion nga halukan ang sinipad sangmakalalayongnga silak, labi lamang nganagapangamyon kag nagamapamukadkad.
	Wala'y kamatayon nga paghigugma! Wala'y kamatayon? 








8







Title:Pagpamalandong (4)
Lumay...
Kag nagsandig sa` pulungku-an kag kuno abi, naga panumdom sang isabat. Hayag nga nakita ni Nestor ang mga sabat sang kaluyo. Gintulok nya ang kaluyo. Liwat nga nag yuhum ini, mahinay nga nag hando sang iya sini ulo, nga daw bu-ot silingon sini, nagatugot nga magkopya sa iya si Nestor. Wala na ginpalampas ni Nestor ang kahigayunan kag dali dali, apang pasimple sa pagpulupasiplat nga nangopya ini sang mga sabat sang kaluyo. Agud indi ma halata, wala man pag lubus-lubusa ni Nestor ang pag pangopya, hinali magparehos gid ang mga grado nila ni Joeven kag mag duda ang ila maestra. Sang matapos ang klase sadto nga adlaw, tuyo ni Nestor nga bugnuhon sa gwa ang kaluyo kag magpasalamat sa pagsalbar sini sa iya kagina sa unit test. Ginhuluhulat hulat nya ini sa may pasilyo sa unhan sang library, kay sigurado gid nga naghapit diri si Joeven. Sa dili madugay, nakita nya nga nagapagwa na ang tuyo. Sug-alawun kuntani niya ini, apang nag gwa man kasunod ni Joeven ang tatlo sa mga naga pa busyo-busyo nga mga lalaki sa ila eskwelahan. Ginasinggitan nila si Joeven, apang wala ini naga sapak. 
      "Hoy, Joeven, hulata kami!" Naabtan nila si Joeven, kag gulpi nga ginlalas ini. 
      "Hoy! Ubrahi kami sang book reading report nga tatlo bi, ako si Gian kag si Brando," maisog nga sing-al sang lider sang grupo nga si David.
       "Sa kadamu sang libro nga nabasa mo, chicken lang na sa imo. Kinahanglan ina namun sa biyernas para ipasa kay Ma'am Argos sa English," dugang nga sugo ni Gian. 
      " Indi ko ya! Inyo na ya ulubrahun, ngaa ako ya pa ubrahun nyo sina haw," sabat ni Joeven. 
      "Ah nagareklamo ka! Ubrahan mo kami indi? Basi gusto mo pa masakit," pamahog naman ni Brando.
       "Indi ko ya, ano nyo ko ya haw, yaya? Tutor? Pag anu ano nya tya tinyo nga!" pagpamalabag ni Joeven.
      "Ah! Indi ka?" dayun hana ni David sang inumol kay Joeven. 
      Gulpi man ang pag singgit ni Nestor nga wala maka pugong sa pag-apin kay Joeven, 
      "Pssst... Hoy! Gina-ano nyo na sa! Ngaa nga ginapilit nyo na sa ya haw? Wala man na naga ano sa inyo ang isa!" Dayun dalagan ni Nestor pakadto kay Joeven. Gulpi nga hinablot sang tatlo ka tampuhaw ang mga libro nga gina uyatan ni Joeven kag ginpang gisi ang mga ini. Hinali man nga bumukas ang puerta sang library kag nag gwa si Ma'am Rose nga librarian. Nakita gid nya ang pag pang gisi sang tatlo sang mga libro. 
      "Hoy! Ngaa gina pang gusnit nyo inang mga libro! David! Brando! Gian! Dali kamo gani di sa sulod! Baw! Mga salawayun gid kamo no!"
       "Ma'am, gina pilit na nila si Joeven nga mag ubra sang ila Book Reading Report para kay Ma'am Argos. Kay indi mag pati si Joeven ginpang agaw nila ang mga libro kag gin gusnit," dugang ni Nestor. 
      "Ah, gali ha! Sige na Joeven, Nestor, lakat na kamo, ako na ang bahala diri. Pauli na kamo. Joeven, ayaw na kabalaka sa mga libro. Nakita ko ang tanan, gani wala ka sang salabtun, ako na ang mahibalo sini." 
      Dayun agaw sang librarian sang mga libro, kag pagpasulod sa tatlo ka bugoy pabalik sa Library agud sermonan. Nabilin sa pasilyo ang duha. 
      "Thanks, wala ko nag huna huna nga apinan mo ko. Ngaa ari ka di? Mahulam ka man libro? Daw milagro haw?"nagakadlaw kag may pagkahuluya-on nga bugno ni Joeven. 
      "Wala ah, sa tuod lang, ginhulat ta gid man ka diri, kay ma pasalamat ko tani kagina sa..."
       "Ah, sa Physics! No problem ah! Amu ma lang to gali. Daw obyus man kagina nga daw sa munglo ka kay wala ka katu-on," sunlog pa ni Joeven.
       "Yugs, kanugon sang mga libro ah. Daw indi pa to pagpahulam tani ni Ma'am Rose sa akun. Dugay ko na to gina ayo nga mahulam. Sa restricted section to nga daan, para sa research lang. Kung san-o pa nga nagsugot na sya, amo pa nga nagkabulilyaso! Kailinit ah!" 
      "Ano to nga mga libro haw? Novels?" 
      "Indi ah, parti sa Wicca kag Occult ah!" 
      "Ano na sa man?" 
      "Bay-i na lang da ah! Ti ma ano pa ta di? Mahulat mag snow? Lakat na ta ah, puli ta!"
       "May pag ka yamuhat ka man gali no?"
       "Grabe ka naman! Pamatyag mo na gid sa akun haw? Kabalo man ko mag minati-aw no? Abi mo puro na lang scientific names kag algebraic expressions na bal-an ko? Sobra ka man imo ya!"" </i>
	Sumugod sadto, naging su-od nga mag abyan sila nga duha. Kag karun, pagkatapos sang malawig nga mga tinuig, magakita-ay liwat sila sang abyan. 
      Pagwa na sa puertahan sang ila balay sa kanto sang dalan Magallanes si Nestor sang may madumduman siya. Si Cecilia ayhan? Nakabalita sang pag pauli ni Joeven? Ah! Si Cecilia nga classmate nila ni Joeven! Ang handum kag dumot ni Nestor nga si Cecilia. Matahum, maalam, sopistikada; si Cecilia nga <i>ideal girl</i> ni Nestor. Apang, wala sing gana si Cecilia sa iya, kay ang naluyagan ni Cecilia, amo ang iya bestfriend nga si Joeven. Mayad man tani kung amo sina, kay kung matabo, malipay na man lang si Nestor para sa abyan, ugaling, may daku nga problema! Si Joeven! 
      Nadumduman pa sadto ni Nestor ang hitabu.
	<i>Matapos sadto sang ila JS Prom, didto sya nagkatulog sa balay nanday Joeven.  Hanagub na natapos ang</i> party <i>kag sa amo sini nga mga kahigayunan, wala na lang nagapauli si Joeven sa ila balay. Sarado na dabi ang gate, kag makabulahaw pa sya kung mag pauli. Kabalo man ang iya mga ginikanan nga sa amo sini nga mga kahigayunan, didto na lang sya nagatulog kanday Joeven. Nag laong man sya kagina sa ila. 
      Indi sya sadto matulugan. Ara pa sa paino-ino nya ang itsura ni Cecilia kagina. Kagwapa kag ka seksi gid sa iya sa iya suksok nga gown nga tube kag backless. Daw ginasindihan ang iya alimpudhan sa katahum sang babayi! Apang sa kadimalason, wala gid magpasugot si Cecilia bisan isa lang ka sonata nga masa-ut ini. Sige ang tabid-tabid ni Cecilia kung sa diin mag kadto si Joeven, kag amo ang hali ka pinilit sini nga magsaut. Wala gid naging epektibo miski nano nga diskarte niya kagina sa dalaga. Miski pa sang ginapangapinan nya ini kagina. Samtang ginapilit ni Cecilia nga magsaut si Joeven, gulpi nga nagpalapit si Bruce, ang tikalon nga</i> captain ball <i>sang ila</i> Varsity Team <i>sa</i> Basketball.
       <i>"Indi pag pilita ang indi gusto, Ces, ako na lang sauta ah." Siling sang medyo balong na nga lalaki. Dayun hapulas sini sang malaba kag kulot nga buhok nga daw sa tikalon sa pagporma. Nakita ni Nestor nga ginhablot ni Bruce ang dalaga sa hawak, samtang na urungan sa kilid si Joeven. Halos lakarun ni Nestor ang lamesa, kag dali dali nga gin agaw ang babayi dala tiklod sa hubog nga buyong. 
      May hurubaton sa Tagalog nga nagasiling nga basta gani kuno kulot, salot. Daw matu-od gid man sa kaso ni Bruce. Natumbahan ni Bruce si Joeven kag naghaplak gid sila sa salog, kag bangud hubog, nasukahan sini ang polo ni Joeven. Apang imbis nga magpasalamat ang babayi, ginwakli pa ini sya, kag mas nabalaka pa nga gin pabangon si Joeven sa salog. 
      Samtang naga balik ang mga nagkalatabo kagina sa painuino ni Nestor, gulpi nga may nagsiga nga kandila sa madulom nga kwarto ni Joeven. Nakita ni Nestor ang abyan nga nagkadto sa isa ka lamesita. Dala sini ang isa daku kag matambok nga kandila nga puti. Ginpasiplatan sini si Nestor nga daw ginasiguro nga tulog na ini. Nagpakunokuno si Nestor nga mahamuok ang tulog, apang ginapanilagan ang ginabuhat sang abyan. Nagkuha ini sang isa ka daku nga kahon halin sa iya aparador. Nagagilak ini, miski sa sinag lang sang kandila. Daw pilak ini, ukon indi man,</i> stainless. <i>Ginbuksan nya ini kag ginpaguwa ang pila ka mga kandila nga nanarisari ang kulor, mga bunang,</i> ribbon <i>kag mga kristal nga nanarisari man ang kulor, mga botelya, kag mga insenso. Nakita ni Nestor nga may ginpagwa si Joeven nga isa ka litrato. Ginhalukan nya ini. Nakita man niya nga ginkuha ni Joeven ang polo nga ginsuksok sini kagina, kag daw ginkagud ini gikan didto. Ginkuha man ni Joeven ang iya panyo halin sa iya bulsa, kag sang nahumlad, may pirangnahut nga pidaso sang mahaba kag kulot nga buhok. Dayun gin butang ni Joeven sa isa ka gamay nga sobre nga papel ang mga buhok, kaupod sang kinagud halin sa iya polo, kag ang litrato nga kagina gin haluk-halukan. Dayun, nagpagwa ini sang isa ka</i> pink <i>nga kandila nga mas gamay sang sa nasindihan nga puti nga kandila, nagkutib kutib ang bibig ni Joeven samtang ginakuritan sang matalum nga punyal ang lawas sang kandila. Dayun ginkuha sini kag ginbuksan ang isa sa mga magagmay nga botelya kag ginhaplas ang unod sini nga daw lana halin sa ibabaw, padalum sa kahaba-un sang kandila. Padayun ini sa pagkutib-kutib samtang ginkuha ang isa ka mahaba nga ribbon kag bunang, dayun ginbalighutan sini ang gamay nga sobre nga papel. Pagkatapos sini, ginsindihan ang pink nga kandila. Ginpatuluan sini sang kandila ang sobre nga papel, kag didto gin tungtong ang nasindihan nga kandila. 
      Naglibog ang ulo ni Nestor sa mga nakit-an nya nga ginpang ubra ni Joeven apang nagpakuno kuno lang gid ini nga katulog. Sa pagpalibog sini, wala na gid sya matulugi, asta nga, sang malapit na lang maubos ang pink nga kandila, ginhuyop ini ni Joeven, dayun kaskas sang mga tinuluan, kag gin pasulod sa isa pa gid ka gamay nga kahon. Nagakutib kutib man gihapon ang bibig sini samtang ginbalighutan sang isa pa gid ka ribbon ang kahun, kag gin sulod sa daku nga kahun. Pinanghimus sini ang mga gamit kag binalik sa daku nga kahon, kag ginbalik ini sa ginataguan sa sulod sang aparador. Dayun ginhuyop sini ang kandila kag nagbalik ini higda sa kama, tupad ni Nestor. Sa indi lang madugay, natulugan na ini kag nabatian ni Nestor ang huragok sang abyan. 
      Wala na gid matulugan si Nestor asta na lang magbutlak ang adlaw. Pag ka aga sadto, wala na mapunggan ni Nestor ang kaugalingon kag gin pamangkot nya si Joeven parti sa nakita nya sang nagligad nga gab-i. Nakibot gid si Joeven. Wala gid sya nag huna huna nga nagabugtaw gali sadto si Nestor kag nakita gid niya ang tanan. Nagtuad si Joeven sa abyan. Ginsugid nya nga nagapraktis ini sang Wiccan rituals. Kag ang nakita nya kagab-i isa sang mga ritwal nga ginaubra sang mga Wiccan. Sang ginpamangkot nya kung ano nga sahi sang ritwal adto, daw halos indi magsabat si Joeven 
      "Kwan ah, katuwaan lang to ya kagab-i ah, natisting tistingan ko lang." 
      "Ano gani to?" 
      " Wala ah, kwan, love spell." 
      "Love spell man? Lumay?" 
      " Huo ah, daw amo na ah, wala, katuwaan lang ah!" 
      "Ti, indi na mala-in?"
       "Indi no! Indi man na ya dinimunyo ya ah! Relihiyon man na ang Wicca, wala na ya ginapakadiyos sang mga Wiccan ang demonyo no!" 
      "Te, sin-o to ginlumay mo kagab-i?" 
      "Love spell to guro, indi lumay!" 
      "Amo man na gyapun! Sin-o gani?" 
      "Kwan ah! Si kwan..." 
      " Sus, kuno abi ka pa! Kita ko guro kagab-i! Kulot buhok! Dasun may picture ka nga ginhalukhalukan, dasun gin kagud mo imo polo. Di bala nasukahan ka kagab-i? Si Bruce no? Si Bruce ang ginlumay mo no?" Daw sa nakibot si Joeven sa ginhambal sang abyan. Wala ini makagiho. Nagduko na lang ini nga daw sa nahuya. 
      "Hoy! Na ano ka?" 
      "Wala ah, nahuya ko sa imo!" 
      "Ngaa nahuya ka? Kay nabal-an ko nga agi ka? Ti ano karun? Indi ka man ya balastuson nga agi. Wala ka man ga pang</i> make-up <i>kag ga bistida. Pormal ka man ya. Isa pa, miguhay ta indi bala? Ngaa mahuya ka bi kung mabal-an ko?" 
      "Wala kaso sa imo? Wala ka nadiri?" 
      "Ngaa bi? Wala ka man ga ano! Pormal ka man. Anhun mo na ya kung amo na nabatyagan mo ya. Ngaa man bi ma diri ko. Sa kadugayon tan a nga pag updanay, kag hulid pa ta sa kama, wala ka man nagpangbastos. 








8







Title:Ang Kasal ni Celia
<b>Ang Kasal ni Celia</b>
Alice Tan Gonzales

	Sa masunod nga mga tinuig nga wala na sang kabilingan kon mahibal-an man sang iban ang mga nagliligad sang mga babaye sang St <pd>.</pd> Mary's Academy, pagatambitambihon nila ang mga hitabu sa likod sang makatilingala nga kasal ni Celia.
	Sadtong ika-beinte nga adlaw sang Hunyo, sa eksakto alas-dies sang aga, naglanog ang pasakalye sang organ. Dayon kag napuno ang chapel sang malulot nga ambahanon:
			<i>Love is a many-splendoured thing</i>,
                            	<i>It's the April Hope that only grows in the early spring </i>.

	Langitnon nga tingog; dutan-on nga balatyagon sang paghigugma. Si Sister Claire nagakanta halin sa <i>choir loft </i>sa likod nga bahin sang simbahan. Ang iya tingog nagapanalupsop sa kaundan sang nagapalamati. 
	Si Sister Pauline nga <i>Directress </i>sang mga madre sa eskwelahan nakibut sa iya nabatian. Naglisensya matuod sa iya ang bataon nga madre nga kon mahimo magakanta sia sang pila ka solo nga ambahanon pangkasal. Daw indi kuntani sia magsugot nga magkanta ini sang love songs kay daw indi bagay para sa isa ka madre. Pero nag-ayu gid si Sister Claire kay para kuno ini sa suod niya nga abyan nga amo ang nobya. Kon sa bagay, kay Sister Mary Pauline mismo ideya nga diri na lang sa chapel sang eskwelahan hiwaton ining kasal sang ila maestra kag maestro. Kag katahum kayo sang pagkanta ni Sister Claire sining love song. Paborito ini ni Sister Mary Pauline sadtong una sang indi pa sia madre, madugay na nga panahon ang nakaligad. Madumduman gid ni Sister Mary Pauline ang mga classmates niya sang college pa sia: sa Philosophy 11, ang maalam kag gwapo nga si Rodrigo Torres nga may duha ka apo nga diri subong nagaeskwela; sa Literature 21, ang simpatico kag maayo maghambal nga si Alfred Javellana nga nagtaliwan na, kaluoyan sang Diyos ang kalag niya; sa English 10, si Jaime...si Jaime ...si Jaine...Nagalumawlumaw ang mga mata sang tigulang nga madre nga nagpaanod sa balod sang iya handurawan.
	Nagsugod si Celia sa paglakat pakadto sa altar. Ang tanan nga mata nalansang sa iya. Isa sia ka matahum nga damgo nga nagalutaw sa <i>aisle </i>sa iya puti nga bayo pangkasal kag puti nga belo nga nagatabon sa iya guya. Sa iya alagyan may mga duag rosa, pula, kag puti nga rosas nga nagapamukadkad nga masetera, halin sa hardin sang mga madre. Sa kilid sang tagsa ka pulongkuan may nagakabit nga duag rosa nga laso.
	Nagaisahanon si Celia nga nagalakat sa aisle bangud madugay na nga nagtaliwan ang iya amay. Ginakulbaan sia, pero wala sia sang butkon nga uyatan. Nagtulok sia sa altar nayun agos siguradohon kon yadto didto ang tawo nga iya pakaslan. Yadto didto matuod si Rene nagahulat sa iya. Kag naghaganhagan ang iya nerbyos. 
	Indi magkapin sa lima ka dosena ang mga tumalambong. Kalabanan sini mga himata kag kaabyanan sang kalaslon. Ang nagtambong sa tiglalaki amo ang naghalin pa sa Romblon niya nga pamilya  - ang iya iloy, stepfather, kag duha ka utod sa iloy  nga karon mga ulitawo na. Yara man ang ilyo ni Celia, ang iya utod nga dalaga, kag pila ka pakaisahan. 
	Sa <i>choir loft </i>, padayon si Sr<pd>.</pd> Claire sa pagkanta.
			<i>Love on a high and windy hill </i>
                                <i>In the morning mist two lovers kissed
                                              and the world stood still </i>.
	Ang tingog ni Sister Claire daw iya sang anghel nga nanaug gikan sa langit sa pagsaulog sang paghigugma sang katawhan. Halos punggan sang mga tumalambong ang ila pagginhawa sa pagbaton sang tagsa ka nota kag tinaga nga nagakawas sa baba sang madre. Nagtinubog ang mga luha samtang nagatulok sa nobya. Si Hope kag si Teray nagapisokpisok sang ila mata sa pagpugong sang ila mga luha. Si Florence, ginaagbayan sang iya bana kag ginapahipos kag naganguyngoy na. Malapit sa altar, nanagurahab ang mommy ni Celia. Ginasikol ini sang manghod ni Celia nga luhaon man ang mata. Sa pihak sang aisle si Manang Marge nagahalayaon. Si iya tupad, si Tita Pawee naganusnos sang panyo sa iya mga mata. Sa unhan, sa di malayo sa ila, si Tita Ching kag si Tita Glo dungan nga nagapiisnguon. Malapit sa altar, guba ang porma sang baba sang nanay ni Rene sa tupad sang iya bana.
	Natingala si Celia sa iya nasaksihan. Sa iya panan-aw, ang simbahan napunu sang mga babaye nga nagabayo sang rosa kag nagahinibi. Sa iya palamatin-an, daw nabuta ang chapel sang pilisnguon. Indi niya mahangpan kon ano ang nagakatabo. Kasal bala niya subong ukon lubong? Nagadamgo lang bala sia? Daw malisu sia kag madalagan pagwa sa chapel. Nakatipalo sia. May nagdakop sang iya butkon. Si Rene.
	Tapos na ang kanta ni Sister Claire.
	Nagpalapit ang kalaslon kay Fr. Francis nga nagbaton sa ila altar. Nagayuhumyuhum ang tigulang nga pari kag nagaigpat ang mga mata sini nga daw nagapanunlog. Kilala niya ang kalaslon kay sia pirme ang nagamisa diri sa chapel ka gang ginakuha nga retreat master ni Sister Mary Pauline. Mabudlay i-pronounce ang Polish nga apilyedo sang pari kon ngaa ginatawag na lamang sia sang mga maestra kag estudyante nga Fr<pd>.</pd> Francis Henningski bangud sa kalbo niya nga ulo nga nagahining.
	Nagkadto ang pari sa lamesa sang altar sa pagsugod sang misa. 
	<i>"We are gathered here today to witness our beloved Rene and Celia exchange their vows before the Lord," </i>panugod ni Fr<pd>.</pd> Francis.
	Sa wala madugay nagkanta ang mga madre sang <i>"Lord, have mercy" </i>kaupod sa organ nga ginatokar ni Sister Claire sa <i>choir loft</i>. Nagapalanglapaw ang tingog ni Sister Mary Pauline nga nagapalauylaoy. Inspirado si Sister Mary Pauline magkanta kon si Fr<pd>.</pd>Francis ang nagamisa kay halin sa <i>choir loft </i> makita niya ang pagbadlak sang suga sa mahining nga ulo ni Fr <pd>. </pd>Francis. Daw nagakunsad, siling niya, ang Espirito Santo sa kay Fr <pd>.</pd> Francis samtang ini nagamisa.
	Dayon kag nagpungku ang tanan sa pagpamati sang balasahon gikan sa Balaan nga Kasulatan. Nagpalapit sa pulpit si Tita Pawee sa pagbasa sang una nga balasahon. Nagapula ang mga mata sini. Hilmunon  nga nagahibi.
	<i>"A reading from the letter of Paul to the Corinthians</i>," basa ni Tita Pawee. Lantip ang iya pagmitlang sang English, katulad nga yara sia sa iya <i>Speech Class</i>. <i>Assistant Principal </i>kag <i>English Coordinator </i>sa sining gamay nga exckusive high school for girls si Tita Pawee. Diutay lang nga mga manunudlu diri kag malapit sila sa isa kag isa subong isa sila ka pamilya. Nanaynanay sang tanan si Tita Pawee bangud pinakatigulang sia sa ila sa idad nga sisentay uno kag mabinuligon sia sa tanan, ilabi na sa mga bataon nga maestra. Balo na si Tita Pawee kag kon sia ang pahambalon, ang pinakamasakit nga adlaw sang iya kabuhi amo ang paglubong sa iya bana kag indi ka yang pagkamatay sini sa alta presyon. Kay sa adlaw sang lubong, saw ala niya ginapaabut, may isa ka mestisa nga Cebuana nga nagaguyod sang duha ka bata nga lalaki nga iya ginpakilala nga mga anak nila sang napatay. Madugay nga nadestino sa Cebu ang army colonel nga bana ni Tita Pawee. 
	<i>"And now abideth faith, hope, love, these three; but the greatest of these is love</i>," hingapos ni Tita Pawee nga may diutay lang nga tig-ik ang tingog. 
	Nagbulos si Manang Marge nga H<pd>.</pd>E<pd>.</pd>teacher sa pulpit para sa kalantahon sa pagsabat. Medyo nagaharok ang mga mata sini. Si Manang Marge maayo sang pangabuhi ka yang iya bana isa ka <i>abogado de campanilla </i> sa Bacolod. Bastante si Manang Marge sa kapritso. Asta sa gindungu sang balatian nga meningitis ang iya bana duha ka tuig ang nagligad. Karon, sa idad nga kuwarentay uno, ang iya bana isa na ka inutil nga nagahigda kag nagatulok sa lang sa mga tiki nga nagasampawanay sa kisame sang ila hulot tulogan bilog nga adlaw. Ginbilin niya ang iya asawa nga magpadaku kag magpaeskwela sang ila lima ka kabataan. Pasulitsulit nga ginalaygayan ni Tita Marge ang mga bataon nga maestra nga indi gid magpadamu sang ila mga anak kay kon ano ang matabu sa ila bana mabudlayan gid sila, pareho sa iya subong nga nagaslaumsalum sa iya pangabuhi. Si Florence nga mestra sa Math ang nagakaigu sa iya laygay kay indi ni Florence mapunggan ang pagmuad sang iya mga anak. Lay minister ang iya bana sa San Sebastian Cathedral kag tama ini ka debotado. Indi gid magsugot nga maggamit sila ni Florence sang bisan ano nga <i>birth control method </i>magluwas sa <i>rhythm </i>. Gani, trayntay dos pa lang ang idad ni Florence, pang-anum na ang iya ginabusong kag guba na ang sang una malahuylahoy nga kurbada sang iya bayhon. 
	Napunu ang simbahan sang aleluya nga koro sang mga madre nga gina-updan sang mga nagasilimba. Pagkatapos, ginbasa ni Fr<pd>.</pd> Francis ang pulong sang Diyos sun okay St<pd>.</pd> John.
	<i>"As the father has loved me, so have I loved you. Remain in my love...This is my commandment, that you love one another as I have loved you</i>."
	Nagpungku ang tanan para sa sermon ni Fr<pd>.</pd> Francis. Kag kasubong sa masami, puno sang lahog ang hambal sini. Natural lang kuno nga ang isa ka ulitawo katulad ni Rene indi magpabilin nga soltero sa eskwelahan sang mga babaye nga estudyante kag babaye nga mga manunudlu, wala labut sa mga madre. Kay sa pagkamatuod, si Rene lang ang lalaki nga manunudlu sa sining eskwelahan kag duha pa lang sia ka tuig nga nagatudlo diri sang literature kag art education. Dugang pa sang pari nga manami gid ang ila team nga duha, kay tudloan ni Rene sang art kag literature si Celia kag tudloan ni Celia si Rene sang biology kag science nga amo ang ginatudlo sang maestra. Amo kuno ini siling sang pari ang buot silingon sang komunikasyon sa tunga sang mag-asawa. Kag si Celia kuno ang mangin modelo sang mga sculpture ni Rene kag si Rene naman ang magayabe sang biological clock ni Celia. Amo kuno ini ang buot silingon sang pagbuligay sang mag-asawa. 
	Nabatian ni Celia ang pagkinadlaw sang tumalambong. Nagsulod sa iya pensar nga nagalagas lang matuod sia sa iya biological clock kay ma-traynta tres na sia sa Disyembre kag si Rene manug-baynte otso pa lang sa Septiembre. Pero ginahigugma niya si Rene, sigurado gid sia. Gintulok niya ang tawo nga nagaluhod sa iya tupad. Wala gid ini nagabulubalikid sa iya halin pa kaina. Wala hulohambal. Ano ayhan ang ginapanundom sini? Daw nagsul-ab ang suloksulok ni Celia. 
	Kon nahanungod sa paghigugma, dugang pa ni Fr<pd>.</pd> Francis, ang ila pamat-ud nga bayaan ang kahilwayan nga ginaagum sang isa ka soltero kag isa ka dalaga agud magbaton sang isa kag isa sa altar sang Ginoo, amo ang tanda sang ila paghigugmaanay. Ang ipangamuyo na lang sang tanan nga yari diri sa simbahan nga ang komunikasyon, pagbuligay, kag paghigugmaanay magpabilin sa tunga nila tubtob sa ikamatay.
	Nagtindog sila pagkatapos sang sermon, kag nag-uyat si Celia sa butkon ni Rene sang makadali kay daw matumba sia. Nagpalapit ang ila mga iloy, ang mga maninay kag maninoy kag nagtindog sa ila likuran. Si Tita Ching nga Math Coordinator kag si Tita Glo nga school registrar ang ila mga maninay. Ang mga maninoy nila amo ang stepfather kag ang landlord ni Rene diri sa syudad.
	Nagpalapit si Fr <pd>.</pd> Francis sa kalaslon kag naghambal. Nagasalampaw ang iya mga ngipon, kabangdanan nga nagaalasik ang laway sini kon maghambal. Nag-alalasik ang laway sini sa belo ni Celia kag sa barong ni Rene. Wala mag-ignok si Celia; ginpilit niya nga panumdumon na lang nga bendita ining mga laway nga nagahalin sa baba sang diyosnon nga pari nga nagahiwat sang diyosnon nga rito sang ila kasal ni Rene.
	Pila ka pamangkut ang ginhatag sang pari. Nagkadto bala ang tagsa sa ila diri sa simbahan suno sa kaugalingon nila nga gusto? Huo, Padre, ang tagsa nila ka sabat. Ginabaton bala nila ang isa kag isa nga mangin bana ukon asawa? Huo, Padre, ang tagsa nila ka sabat sa gihapon. Dungan sila nga ginpamangkut sang pari sang ikatlo nga pamangkut: Handa bala sila nga magpadaku bilang mga Kristiyano sang mga anak nga ihatag sa ila sang Ginoo? Nagtulokay ang kalaslon sang makadali antes magsabat. Huo, Padre, dungan nila nga sabat.
	Ginahambalan sila ni Fr<pd>. </pd>Francis nga mag-uyatay sang kamot kag magsunod sa iya sa pagpangamuyo.
	<i>"Grant us O Lord, to be one heart and one soul from this day forward, for better, for worse, for richer, for poorer, in sickness and in health, till death do us part</pd>."
	<i>"One heart and one soul</pd>," sulit ni Celia sa kaugalingon. Indi sia makasiguro sini. Pinamalhas sia. 
	<i>"And now </i>," hambal ni Fr<pd>.</pd> Francis, <i>"by the authority of the church...I confirm and bless the bond of marriage which you have contracted in the name of the Father..."</i>
	Nabatyagan ni Celia ang dalagku nga agsik sang tubig nga abi niya sang primero kon laway pa gihapon ni Fr. Francis. Ginabendisyonan gali sila sang pari sang benditado nga tubig. Sa koro nagakanta naman si Sister Claire. 
		<i>You and I are going far together</i>	
		<i>We'll pursue our little star together</i>.

	Nagbalik sa ila pulongkoan ang mga iloy, maninay, kag maninoy. Ginbendisyonan sang pari ang mga singsing kag aras. Dayon kag ginsuksokan ni Rene sang singsing ang tudlo ni Celia: <i>"Celia, wear this ring as a sign of my love, in the name of the Father..."</i>
	<i>"As a sign of my love</i>." Kanami pamatian sang hambal ni Rene. Pero ginsunod lang ni Rene ang hambal sang pari. Nagpulon ang luha ni Celia sa mga mata. Ginpisokpisok niya ang mga mata agud iya makita ang tudlo ni Rene nga suloksukan niya sang singsing; nagapanumdum nga wala gid si Rene makapabutyag sang paghigugma sa iya. Duha ka tulo nga luha ang nataktak sa pisngi sang nobya. Ginpahiran niya gilayon kay basi magrawit ang iya maskara. 
	Padayon ang paglutaw sang malulo nga tingog ni Sr<pd>.</pd> Claire nga naglabugay sang mga handurawan sang nagliligad kag nagpataktak sang mga luha sang mga babaye. Mga babaye lang ang naapektihan, maga-insistir si Florence sa pila ka adlaw, bangud ang mga lalaki wala gid magbatyag, ilabi na ang iya bana nga napikon lang sa paghilibion sang iya asawa.
	            <i>Growing older, growing closer </i>
                       <i>Making memories, that light the skies</i>

	Nagapilisnguon ang iloy ni Celia. Ginasuboan gid sia sa pagpamana sang iya subang; indi na niya masiling nga iya pa ini sang lubos. Isa na lang ang mabilin sa iya. Ayhan, sa indi madugay mamana man ang manghod kay gradwado na kag may nobyo. Kuntani namana na lang sia liwat pagkabalo gid niya. Ugaling isa man lang ang nangaluyag sa iya, balo kag may apat pa ka anak nga lunsay lalaki. Nagsako pa gid ang iya pagpisngo; nagsikma sang masulog nga sip-on sa iya panyo. Si Tita Ching, nagapugong sang iya mga luha samtang ginapanumdum ang bana nga duha na ka tuig wala makapauli halin sa States kag wala makapadala sang kuwarta ukon sulat man lang. Kon may anak kuntani sila nga duha, indi gawa masubo ang iya pangabuhi.
	Pagkatapos masaylo ni Rene ang aras sa mga palad ni Celia, nagpalapit si Teray sa pulpit sa pagbasa sang pangamuyo sang mga tumuluo.
	<i>"Fore Celia and Rene, that they may grow in love for each other till the end of their days, we pray..."</i>
	Kasubo sang tingog ni Teray. Ginapasiplatan niya ang ginakasal, ilabi na si Rene. Kuntani, kon sila lang ni Rene ang ginakasal. Mas bagay sila nga duha kon ikomparar sa kay Celia nga magulang kay Teray sang apat ka tuig. Parehas pa ang ginatudlu nila ni Rene - literature. Intiendihanay gid kuntani sila. Man, sang Abril, daw nagulpehan gid sia sang mabatian ang balita nga kalaslon na ang duha, kay daw wala man sia kahibalo nga nagnobyohanay ang duha. Ano pa kay may malain nga hunahuna nga nagsulod sa iya ulo. Pero naghipos lang sia.
	Nagsindi sang kandila sa magtimbang nga kilid sang lulodhan sang kalaslon si Hope ka gang utod ni Rene. Si Hope nga Physics teacher ginasunlog nila nga laon kay trayntay otso anyos na. Naga-insistir gid ini nga malipayon man sia bisan wala sang bana kay bastante man sia sa pagpalangga sang iya pamilya. Pero pirme may kolorete ang iya guya nga daw nagapulagang nga tapulanga nga nagahulat puksion, kag tinuig na ang iya pagpakig-penpal sa isa ka Canadian nga lalaki.
	Si Florence nga nagabutingting ang tiyan ka gang iya bana nagtakod sang belo. Manghod ni Celia kaupod sa nobyo sino ang nagtakod sang cord. Gindalhan sang abaniko sang manghod ang nobya kay naghutik ini sa iya nga ginagin-utan.
	Masako ang pamaypay ni Celia sang abaniko. Nagdulog lang sia sang pagkonsagrasyon kag sang nagpangamuyo sang "Amay Namon" nga ginkanta sang tanan samtang nagauyatay sang kamot. Pagkatapos, nagpalapit liwat si Fr<pd>. </pd>Francis sa pagbendisyon sa ila sa sini nga mga tinaga: 
		<i>"Loving Father, you gave man the constant help of woman so that they should no longer be two but one flesh..."</i>
	Sang naghatagay sang paghidaet, ginhalukan sia ni Rene sa pisngi; nadismaya si Celia nga wala gin-alsa ni Rene ang iya belo. Nagpalapit ang pari sa ila sa pagkamusta sa ila dungan siling "Peace be with you." Nasimhutan pa ni Celia ang baho sang tabako sini; nagsul-ab liwat ang iya suloksulok.
	Samtang si Sister Claire nagakanta naman sang solo.
		      <i>There's a place for us,</i>
                            <i>Somewhere a place for us </i>.

	Sa <i>choir loft </i>, si Sister Claire nagaisahanon ka yang iban nga mga madre nagpalanaog sa pagpangalawat. May kasanag ang iya guya kag may inggat sang wala nataktak nga luha ang iya mga mata. Ginbuhos niya ang iya kalag kag kasingkasing sa iya pagkanta. Nagakanta siya subong indi na para kay Celia nga iya palangga nga abyan kundi para na sa iya kaugalingon. Para sa paghigugma niya sa lalaki nga nadula sa iya kabuhi sa isa ka aksidente sa salakyan sa bisperas sang ila kasal, siyam ka tuig ang nakaligad sa amo man nga adlaw sang tuig. Tatalo ka tuig matapos yadto natabu, nagsulod siya sa konbento. 
		      <i>We'll find a ndew way of living </i>
                            <i>We'll find a way of forgiving, somewhere</i>.

	Ang pensar ni Celia naglagaw pabalik sa adlaw nga nag-upod sia sa payag nga ginaarkilahan ni Rene sa isa ka beach nga amo ang ginahimu nila nga studio sa iya pagpaninsil sang mga sculpture buhat sa korales. Ginpakita sa iya ni Rene ang sculpture nga ginsinsil niya gikan sa daku nga korales nga ginhatag ni Celia matapos ang isa ka field trip upod sa iya mga estudyante sa Biology. Wala si Celia magdumdum nga amo yadto ang dangatan sang ila pagtan-aw sang sculpture ni Rene sang babaye kag lalaki nga nagahaksanay. Kadasig sang hitabu. Daw wala lang mahibal-an kag nagahigda na sila ni Rene sa nagaigot nga uway nga katre sa malinong nga payag sa kilid sang baybay sang Punta Taytay.
		      <i>Hold my hand and we're halfway there </i>
                            <i>Hold my hand and I'll take you there </i>.

      Nagalumawlumaw naman ang luha sang mga babaye nga nagbalik sa ila nga pulongkuan matapos makapangalawat. Nagtalangso ang sip-on ni Tita Glo sang hibi. Nadumduman niya ang iya bana nga ginbulagan matapos ang siyam ka bulan nga pag-upod kay iya ini naabtan sa ila mismo nga apartment nga wala sang delargo kag may lalaki nga nagaluhod sa iya atubangan. Nabawi ni Tita Glo ang iya daan nga apilyedo gilayon pero wala gid mapanas ang pinalian sang pilas sa iya dughan. Sa sulod sang baynte otso anyos, sa tagsa ka gab-i sang anibersaryo sang ila kasal ginapangtan-aw niya liwat ang ila mga retrato sa kasal kag ginabubuan sang iya mga luha. Karon, samtang nagatambong sia sa kasal ni Celia kag nagapamati sang pagkanta ni Sr <pd>. </pd>Mary Claire, ang pamatyag niya daw pareho gid sang nagatan-aw sia sa mga retrato sa kaugalingon niya nga kasal. 
      Sa altar, ginkuha na ang cord kag ginhukas ang belo. Halos tapos na ang kasal, pero sa dughan ni Celia nagasaka pa ang kahadluk nga nagsala sia sa paghimu sang desisyon. Ginapanumdum niya nga sang nagsugod sia sa pagsuspetsa, nagbakal sia gilayon sang <i>pregnancy test kit</i>. Ginsunod niya ang masami mabatian kay Florence. Iya ginsawsaw sa iya ihi ang stick. Nagbaylo sa rosa ang duag sini. Nagsalangisag sia kon ano ang himuon. Sang iya ginsugiran sini si Rene, gilayon kag nagsiling ang lalaki nga mapakasal sila. Wala na sang madamu nga hambal ang ulitawo. Sa sobra ni Celia nga kalipay, daw mangu siya nga nagpasugot man gilayon.
      Kasutil sa imo, wala gid kami magdumdum, magasunlog sa iya si Manang Marge sa ospital matapos si Celia makaanak sang indi husto sa binulan. Si Teray nga nagasandiay sa tupad ni Manang Marge kag nagakuti sang iya bag-o nga engagement ring, magaaku nga sia iya nagsuspetsa gid. 
      Nagpalapit liwat si Fr<i>. </i>Francis sa ginakasal kag naglaygay sa ila.
      <i>"Celia, love your husband...</i>," hambal sang pari sa aswa. "Huo, huo, ginahigugma ko sia, Padre," singgit sa sulod sang dughan ni Celia. <i>"Rene, love your wife...</i>," patungod sang pari sa bana. "Indi ko makahibalo kon ginahigugma niya ako, Padre," hutik sa sulod sang ulo ni Celia. Labi nga ginin-utan ang nobya.
      Ginbayaw ni Fr<pd>.</pd> Francis ang iya kamot sa ulohan sang duha sa pagbendisyon. Malaba ang iya pangamuyo. <i>"May the Lord bless you, in the name of the Father...</i>" hingapos sang pari.
      Liwat nga naglutaw ang malulot nga tingog ni Sister Claire.
      			         <i>As long as you need me </i>
                                                <i>I know where I must be </i>.
      
      Gindala sang sacristan ang kontrata sang kasal agud ila pirmahan. Nagakurog ang kamot ni Celia nga nagauyat sang ballpen sa pagpirma sang iya ngalan sa pagkadalaga sa katapusan nga kahigayunan. Ang iya pirma magahigot sa iya sa matrimonya sa lalaki nga indi sia segurado nga nagahigugma gid sa iya. Nagahanas ang iya pagginhawa.
      			<i>I won't betray your trust </i>
      		           <i>Though people say I must </i>
      <i>"I must...I must...I must...</i>," amo ang katapusan nga panumduman ni Celia antes sia mag-uy-oy. Nadagdag ang ballpen sa salog; nadulaan sia sang pangalibutan. Ay, abaw, makakululba yadto nga bahin sang kasal, magapuno si Tita Ching pila ka adlaw.
      Igu sia makamarasmas ginatumpokan na sia sang mga tawo. Ginaalay-ay sia ni Rene kag ginakuyaban sang iya iloy. Wala na sia sang belo; may naghukas sini sang nalipong sia. Ginhatagan nila sia sang maalabaab nga tubig. Naglag-ok sia sang diutay kag nagtindog. Daw nahaw-asan man ang mga tawo nga nagbinalik sa ila pulongkuan. Si Sr<i>.</i> Mary Claire nagsugod naman sa pagkanta:
      		<i>A time for us, someday there'll be </i>
      		<i>When chains are torn by courage born...</i>
      
      Nagtululo naman ang mga luha sang mga babaye. Ginhatag liwat sang sacristan kay Celia ang iya pilirmahan nga dokumento. Pero namalibad sia sa pagpirma. Naghambal si Fr<i>. </i>Francis nga dapat gid niya pirmahan ang marriage license agud mangin opisyal ang ila kasal. Pero naglungolungo si Celia. Nagtulok sa iya si Rene nga daw namuragmuragan sa mahamuok nga katulugon.
      Nag-untat sa pagkanta si Sr<i>. </i>Mary Claire. Hinali naglinong sa sulod sang chapel. Daw ginkibang ang mga tawo sa sulod sang simbahan. Nagahulat sila kon ano ang matabu sining sitwasyon nga daw una nga away sang mag-asawa kon tulukon. Mas makahaladlok pa gid ini nga bahin sang kasal, magatugda man si Tita Glo sa pila ka adlaw. 
      Ginsenyasan ni Fr<i>. </i>Francis ang iloy sang nobya sa pagpangayu sang tabang. Dayon man dagundagon sang nanay palapit kag mamangkut kon ano nga kabuangan ang nagsulod sa ulo sang anak nga indi ini magpirma.
      "Kay napilitan lang si Rene nga magpakasal sa akon," utol-utol nga hambal ni Celia samtang nagakalataktak ang iya mga luha. Kinuha sini ang iya singsing kag ibutang sa palad ni Rene. "Ari o, indi pa kita kasado. Libre ka pa," hambal ni Celia sa nobyo. Nagataramos ang iya luha. Gintabunan niya sang iya mga palad ang nawong. Sigurado sia nga guba na ang make-up niya.
      Gin-uyatan ni Rene ang kamot sang nobya kag ginsuksok balik ang singsing; ginbunot ang puti niya nga panyo sa bulsa kag ginpahiran ang mga luha sini. Dayon kag naghutik sia sa dulonggan ni Celia. Wala sang nakabati nga iban sang iya ginhutik, pero nakita sang tanan nga nagyuhum ang nobya. Ang mga butkon sini nagbakod sang hugot sa liog sang bana. Nagkadlaw si Celia. Mahinay sang primero, pero nag-amat tunog. Nagharakhak sia.
      Kag naghinarakhak man ang tanan nga tawo nga daw nahaw-asan.
      Ginbuy-an ni Celia si Rene kag nag-atubang sa mga tawo. Isa ka matam-is nga yuhum ang nagabanaag sa iya nawong nga nabulingan sang maskara.
      Nagpinalakpak ang mga tawo. Matunog. Madugay.
      "Sige, ginatugtan ko na kamo nga maghaluk sa isa kag isa," nagangisi nga hambal ni Fr<i>.</i> Francis.
      Kag antes makasugod sa pagkanta liwat si Sr<i>. </i>Mary Claire, nagdagundagon si Tita Pawee pakadto sa lectern kag magkanta:
      		<i>This is the day, this is the day</i>
                             <i>that the Lord has made </i>
      Nag-ulupod sa pagkanta ang mga tawo sa iya:
                                <i>We will rejoice, we will rejoice</i>
                                <i>and be glad for it </i>.
      Masadya nga ambahanon. Ambahanon sa pagsaulog nga gin-updan sang mga tawo sa chapel sang pinalakpak kag pagpusdakpusdak sang ila mga tiil nga halos masaut na.
      Napulo ka tuig ang makaligad, sa ila pagkilinaon sa wedding anniversary nanday Celia kag Rene, pamangkuton liwat sang mga abyan ni Celia kon ano gid bala ang ginhutik ni Rene sa iya matapos ang kasal nga nagbanaag gid ang iya yuhum. Kag si Celia magasabat na sa ulihi nga ginasunusuno ang medyo paos kag medyo naugtan nga panghambal ni Rene: "Daw buangit ka. Mapakasal bala ako sa imo kon napilitan lang ako?" Kag magaguob ang kilinadlaw sang mga babaye. Sa mga panahon nga ini nakahibalo na si Celia nga ang panabat ni Rene sadto wala na sang pagliwat sa bilog nila nga pag-updanay.
      Ang mga babaye sang St <i>.</pd> Mary's Academy dayon kag magamuno nga sadto nga aga, sa ila pagginuwa sa simbahan, nagapanalithi bisan nagasilak ang adlaw. Daw luha halin sa langit, magatugda si Sister Claire. Indi, daw winisik nga bendisyon gikan sa langit, gilayon nga magasal-ot si Sister Pauline nga nagayuhumyuhum. Sa mga babaye, wala sang nabalaka sa ila diutay nga pagkabasa. 
      		







16







Title:Margosatubig (3)
Margosatubig...
	Liwat nilatas nila ang ulay nga kagulangan kag masiut nga alagyan sa kabukiran s apagdalidali pabalik sa Margosatubig. Daw malupad si Salagunting sanglit indi niya mapaktan kon ano ang himuon sang tulisan nga datu Kadlum. Indi na buot sang pamatan-on nag sultan mga magdulum agud makaabut sila gilayon. Apang, napilitan gid sila sa pagpahuway sa kagulangan sang kumulap na ang dulom.
	"Kon mamuka kita tupongtupong gid ang adlaw kag mag-abut kita sa Margsoatubig," ang hambal ni datu Mongtut.
	"Indi ta paghulaton ang kaagahon. Makapahuway lang kita padayunon naton ang paglakat. Ginatumbok ang akon dughan. Malain ina nga balita!" ang sabat ni Salagunting.
	Kag...
	Nagpahuway sila tanan. wala gani madugay kag nagadalagan nga pumalapit ang isa ka bantay sa atubangan ni Salagunting kag datu Mongtut.
	"Ano'ng natabu?" ang usisa ni Salagunting.
	"Mahal nga sultan, nasiplatan namon sa kilid sang bukid nga madamo nga mga tao ang nagapakari kag lunsay may hinganiban," ang sabat sang bantay.
	"Basi panan-aw lamang ninyo? Kagulangan ini kag sin-o man ang malakat sini nga takna sa talon?" ang dahu ni datu Mongtut.
	"Matuod gid. Wala kami magsayup," ang sabat sang bantay.
	"Datu Mongtut, ihanda ang mga tao. Indi ta pag-ibutang sa alang-alang ang pagpanginlaman," ang mandu ni Salagunting.
	Kag...
	Ang mag isganan humanda gilayon. Sumaka si Salagunting kag datu Mongtut sa isa ka pukatod kag manilag. Matuod...sa pihak nga banglid namasnahan niala ng mga tao sa arumiraw nag silak sang kabituonan. Binutang ni Salagunting ang iya hangab-i nga tagusilang kag maathag ang iya pagtan-aw nga daw adlaw.
	"Allah nga gamhanan,"ang iya namitlang, "si datu Dimauntod ini. Akon ini mga tinao nga binilin sa Margosatubig. Malain ini nga balita, datu Mongtut, patungga ang mga agong kag tambuli agud mahibal-an ni datu Dimauntod nga ari kita diri."
	Sa gilayon tinublag ang kalinong sang kagab-ihon sang tunog sang madamo nga agong kag tambuli. Dumulog ang mga tao sa pihak nga banglid kag mamati. Kag...sumabat sila.
	"Ari gali diri ang sultan?" ang hambal ni datu Dimauntod. "Nahadluk ako magbalita sa iya sang malain nga kapalarans ang Margosatubig."
	Nanglaktud kanday datu Dimauntod kag sinugata sila ni Salagunting kag datu Mongtut sa patag.
	"Bisan indi mo ako pagsugiran, nahibal-an ko ang natabu," ang panguna ni Salagunting.
	 "Ginakasubo ko, mahal nga sultan; apang, kon wala kami magpalagyo, pat-ud gid nga wala sing mabilin sa amon," ang sabat ni datu Dimauntod.
	"Lutos bala nila kamo sa kadamo?" usisa pa gid ni Salagunting.
	"Wala labut sina...ang nagpatal-as gid sa amon amo si datu Kadlum."
	"Ngaa man?"
	"Indi sia amdutlan sang patalum kag indi lukpan sang kirabon."
	"Indi madutlan?"
	"Matuod ina, mahal nga sultan. Kapitu gid lumapos sa iya lawas ang akon bangkaw. Katatlo man sia luthangon sang upod ko sing hantog nga wala maglupok. Ang amon mga pali-untod kag lantaka nagasilirit, apang, indi maglulupok."
	"Makatalanhaga nga tao ini si datu Kadlum kon amo."
	"Indi man gani ako magpati sa pasuni kon wala ko gid matilawi. Maayo gani kay nakahingagaw kami sa pagpalagyo. Kon wala, ayhan naubos nila kami. Si datu Kadlum lamang madamo sing pinatay kag bisan sa iya singgit lamang nga daw iya sang talunanon daw matingil ka."
	"Wala bala kamo makabantay?" usisa pa gid ni Salagunting.
	"Wala pahuway ang amon pagbantay. Abi namon nga kamo na ang nag-alabut sanglit kay kilala namon ang mga sakayan; apang, ulihi na kag amon matatapan nga mga kaaway gali."
	"Huo, nalita kami sang banyaga. Ang amon mga sakayan ila kinuha kay pinangguba namon ang sa ila...apang, indi mahimo nga gamhan nila ang Margosatubig. Bawion ko gid bisan sa bili sang akon kabuhi. Mahuya ako sa kalag sang akon katigulangan kon akon pabay-an ang bawna nga ila ginpasad kag ginpanginmatyan."
	"Ano, mahal nga sultan, ang imo ginabuku?" ang pamangkut ni datu Dimauntod.
	"Mabalik kita sa Margosatubig. Indi kita magpahwuay tubtob indi naton maagaw ang bawna."
	"Kapin sa tunga ang nabuhin sa amon didto kag ang imo nga tinao nian lunsay kapoy. Hatagi anay sing pahuway. Tun-an ta anay ang labing maayo nga paagi. Indi kita magpadasudasu kag magpadala sa kaalipungot," ang sabat ni datu Dimauntod.
	"Dugo bala ukon tubi ang nagadalagan sa imo kaugatan?" naakig si Salagunting.
	"Mahal nga sultan, patawara ako kay ako nakatabinas: apang, nahibal-an ko kag sayud ka man nga ang akon kabuhi indi akon kabuhi kundi iya sang ginharian. Handa ako mamatay sa pagdampig sang aton katarungan; apang, indi bala maayo nga tun-an ta anay kag hikuton ang aton ginahingyo?"
	"Matarung ina, datu Dimauntod kag wala ako sing isaway. Nagangitngit lamang ang akon buot sa pagpanumdum nga diri kita nagapuyo sa talon samtang ang mga tulisan iya didto sa aton banwa," ang sabat ni Salagunting.
	"Indi gid man ina sila magdugay sa pagpatuyang sa salimpapaw nga gahum. Wala kami sing liwan nga handum kag kalipay kundi ang magsaksi sa imo pagpungko sing mapag-on sa Margosatubig nga ginakilala kag ginatahud sang tanan."
	"Ano karon ang inyo ginapakamaayo?" ang pamangkut ni Salagunting sa iya mga salaligan.
	"Makatugda ako,mahal nga sultan," ang sabat ni datu Mongtut, "nga may katarungan si datu Dimauntod. Sapulan ta kag hambalan ang aton himuon. Ibutang ta sa maayo ang aton tikang."
	"Hatagan ta anay sing pahuway ang mga tao," ang sugpon man ni datu Dimauntod.
	"Indi ayhan makaabut si datu Kadlum diri sa aton? Tikas ining tampalasan nga ini kag maayo sa litaay," ang pangaman ni Salagunting.
	"Sa akon banta, indi sia maglagas diri. Kapoy ang iya mga tinao kag hatagan man niya sing pahuway," ang pasalig ni datu Dimauntod.
	Hanti...
	Pinaligad nila ang tinakna sang gab-i. Ang ila sinakpan hinatagan nila sing pahuway...samtang tubtob mag-aga ang ila siniday sa labing maayo nga himuon sa pag-agaw sa Margosatubig sa kamut sang tulisan.
	"Wala ako sing handum kundi ang pagpugot sang liug ni datu Kadlum sang akon kaugalingon nga kamut," ang hambal ni datu Mongtut.
	"May katarungan ka, datu," ang sugot ni Salagunting, "matapus mahalitan ang imo banwa kag daw ikaw ang pinanambi sa imo kaugalingon nga duta."
	"Mahal nga sultan," ang sugpon man  ni datu Dimauntod," ginapahibalo ko kag taligam-an gid naton ang kinaadman ni datu Kadlum. Indi lamang sia maisug nag tulisan kundi lupit mans ang tagalyas kag mataas nga pangalap. Kon sa bagay indi ako magpati nga malutos niya ang imo kinaadman; apang, indi namon buot nga magpasimpalad ka sing alang-alang sanglit palangga ka namon kag indi namon luyag nga ikaw mapahamak."
	"Ang siling mo nga indi madutlan si datu Kadlum sang patalum kag indi malukpan sang kirabon?" ang usisa ni Salagunting.
	"Amo ina ang akon nakita kag nasaksihan," ang pamatuod ni datu Dimauntod.
	"Kon amo lamang ina ang iya sukbit, ayhan masarangan naton sia," kag magyuhum si Salagunting. "Apang, magpahuwayhuway anay kita sing makadali."
	Nagbinulagay sila kag wala sapayan nga adlaw na, naghilayhilay si Salagunting sa aboy-aboy nga binangot sang iya tinao sa duha ka kahoy kag magpadalum sang iya hunahuna.
	"Sani, hatagi ako sing tubi," ang iya hambal.
	Kinuha sang ulipon ang isa ka lawas nga kawayan nga nasudlan sang tubi gikan sa busay kag tigisan ang iya agalon. Daw nabugnawan ang pamatyag ni Salagunting kag wala niya mahibal-i kag nalipat sia kag natulogan sa aboy-aboy.
	Kag...
	May lumabay na man sa iya handurawan. Sa bunga sang iya katulugon pumakita si dayang-dayang Morgana...ang magayon nga si Saliyaw nga wala na niya mahibal-I kon diin umapuk matapus mahalitan ang iya ginapabugal nga Banwang Tagudili kag mapatay ang iya amay kag si Pandit Gulamu.
	Ginabasul sia sang ambungan nga dayang-dayang.
	"Salagunting, kinuhaan mo ako sing gahum. Kuntani wala mahaliti ang akon banwa kag wala mapahamak ang akon ginikanan. Wala ka sing kaluoy. Ang akon paghigugma wala mo gid paghatagi sing bili," ang pamasulon sang dayang-dayang.
	Masubo ang nawong sang maanyag nga dalaga: "Karon isa ako ka layas nga wala sing salaptan bangod sa imo. Apang, ginahigugma ta ikaw gihapon kag indi ako makabatas sa pagpabaya sa imo. Indi pagkalimti nga nabunyagan ta ikaw sa dapadapa...hanti, ina nga bahin sang imo lawas amo ang wala sing pakili. Amligi gid ang imo tiil. Indi pagtuguti nga mapilasan."
	Nakibut si Salagunting kag nakabungkalas sia.
	"Adlaw gali kag nagadamgo ako akon,"ang iya himulungon.
	Nadumduman niya dayon kag hapuhapon ang iya tiil. 
	"Amo lamang ini ang mahina nga bahin sang akon lawas. Amo lamang ini...kag may alatubangon ako nga inaway," ang iya hambal sa iya kaugalingon.
	"Mahal nga sultan," ang hambal ni datu Dimauntod nga pumalapit,"suno sa bantay may nagapalakari nga mga tao nga indi kilala."
	"May nagapalakari? Ihanda ang aton mga tinao," ang maabtik niya nga sabat.
	Kag...
	Dalidali nga kumutkot si Salagunting sa duta kag ilubong ang pihak niya nga tiil.
XXIII
	HINALI lamang nga gumuob sa kagulangan ang magansal nga linagabong sang mga agong kag makatilingil nga huni sang mga tambuli. Maabtik nga nagdululog ang mga nagapalakari kag humanda. Ila nahibal-an nga ara na ang ginapangita nila nga mga kaaway. Bumalus man sila sing patunog sang ila mga agong kag tambuli. Makadali nga lumuntad ang indi maghilibati nga kagahud sa pagsabtanay sang pihak kag pihak.
	Sumundo ang hinugyaw sa linibolibo nga tutonlan sang mga mangangaway sang duha ka bahin. Katulad sang duha ka dalagku nga suba nga nagkitaay sa linaw nagpinulonpulon ang mga isganan ni datu Kadlum kag ang iya ni sultan Salagunting. Daw talithi lamang ang mga abslay, nagailidlab ang mga matalum nga mga hinganiban kag ang duta ginligiran sang madamo nga mga patay kag lalong. Ang dugo nagakanaw lamang sa amo nga duog.
	Samtang...
	Si Salagunting didto sa likod nga indi makahalin sa iya tinindugan sanglit kay nalubong sa duta ang iya tiil, suminggit sa iya mga tinao sang makita niya nga lutos sila sa kadamo:
	"Isul kamo diri sa akon likod...!"
	Hinayhinay umisul ang mga tinao ni Salagunting nga ginasunod sang mga uhaw sa dugo nga mga tulisan ni datu Kadlum.
	"Datu Mongtut...datu Dimauntod...diri kamo sa akon likud kag kon alang-alang gid sagpa ang inyo kaugalingon nga kabuhi," ang hambal ni Salagunting sa duha niya ka salaligan.
	"Magaunong kami sa imo, mahal nga sultan," ang sabat sang duha.
	Sumalakay ang mga tinao ni datu Kadlum kag pinulihan nila si Salagunting.
	"Amo in ang bantog ninyo nga sultan? Anhing na sia karon!" ang sininggit sang mga kaaway.
	"Palapit agud madali matapus," ang sabat ni Salagunting nga wala sing liwan nga hinganiban kundi ang busalian niya nga banawug.
	Kag...
	Daw mga gutom nga sapat nga sumalakay ang mga tulisan.
	Apang...
	Ang tagsa nga pumalapit daw inigu sang kilat nga mapukan dayon sa duta tubtob nga daw indi na kitaon si Salagunting sa tinumpi sang mga bangkay palibut sa iya. Ining pinakita ni Salagunting naghatag sing kakugmat sa mga kaaway nga amat-amat nag-ilisul. Dayon ipangwakli ni Salagunting ang tumpi sang mga bangkay kag lagson ang nagapalalagyo nga mga kaaway. Nagasunod man kag nagahinugyaw ang iya nalipay nga mga sinakpan.
	Pagtunod sang adlaw, namilagpilag lamang ang mga tinao nga pinadala ni datu Kadlum sa paglagas kanday datu Dimauntod. Wala mapakut ni datu Kadlum nga masugata sang iya tinao ang ginakulbaan nga isganan kag iya man ginataha kag ginalikawan si Salagunting.
	"Ano sa inyo, sudlon ta ang Margosatubig?" ang hambal ni Salagunting sa iya mga tinao matapus nila mapatal-as ang pila ka bilog nga nagkalabilin sang ila kaaway.
	"Hatagan ta anay sing pahuway ang mga tinao," ang sabat ni datu Dimauntod.
	"Kon amo ina ang lakat sang inaway," ang saligbat man ni datu Mongtut," indi gid madugay kag makabalus ako sa naghalit sa akon banwa."
	"Kon pahuway ang kinahanglan sang aton tinao," ang padayon ni Salagunting,"indi kita magdugay diri sini nga duog kay sa wala sing duhaduha magabalik gid ang aton mga kaaway kag indi ko luyag nga maliput kita."
	"Ginahingyo ko nga didto kita anay sa Dipulog," ang sabat ni datu Mongtut.
	"Maayo man ang Dipulog," ang pauyon ni datu Dimauntod.
	Kag...
	Wala sila mag-usik sing panahon. Linatas na man nila ang kagulangan kag kasiutan. Sang madason nga adlaw didto na sila sa Dipulog kag masaku ang pagpamuhat sing mga palalipdan kag pamakud.
	Samtang...
	Didto sa Margosatubig, pila ka mangangaway ni datu Kadlum ang iya
ginausisa.
	"Daw indi mapatihan ang ginasugid ninyo nga daw ginaigu sang kilat ang magduksol kay Salagunting," ang hambal sang datu.
	"Amo ina ang kamatuoran, mahal nga datu," ang sabat sang iya mga tinao.
	








10







Title:Ang Pagpatay sang Uhaw kag Gutom, Big Time!
Ang Pagpatay sang Uhaw kag Gutom...
      "Kon pinsaron, matuod nga pagpangawat ato bangod te, nagkuha lang ako kag dire-diretso guwa. Maring's Store pa lang ini sadto kag siya lang ang nagabantay. Sa kasakuon, ano pa abi ang pagdakup niya."
	"Wala ka nakulbaan ukon nakonsensya?"
	"Una pa ako siguro sa imo nakabasa sang </i>"Les Miserables" </i>  kag <i>"The World is An Apple." </i>
	"Puwede ka man bala makaremedyo."
      "Sus, kon kilala mo lang si T'ya Maring sadto...bisan singko sukton ka. Indi ka makautang sang isa ka libo kon wala ka sang titulo sang lupa nga mahatag sa iya. Hamakun mo nga ginalakat ko lang ang baryo pa-banwa sang nagakolehiyo ako. Kada hulat ko sang DP Liner sa iya tindahan, ginapabunot niya ako sang iya uban samtang nagaisip siya iya sang pisuson. Masiling naton nga bayad lang man niya dapat atong nakuha ko. Isa pa, sa iya man nangompra si Nanay sang tinapay kag pila ka case sang softdrink kag beer sang makatapos ako."	
	"Makauluhaw imo istorya, a. Coke abi."
      Nagguwa sila sa L300 kag nagsulod sa Maring's Grocery Store. Kanaryo ang pinta sang dingding nga ginabungguan sang kapaang. Ano ang ikasarang sang ulay nga ceiling fan sa malaba nga pila sang kustomer sa nagaisahanon man nga cashier? Malagkut ang hangin nga nagadukot sa ila mga panit. Bisan pa nagapamaypay kag nagapanalapo sang balhas, daw isa ka banga ang tutonlan ni Melba nga nagahulat matughungan.  
      Wala sang Coke sa hilera sang mga ilimnon sa sulod sang two-door nga Panasonic refrigerator. Puro mga basiyo lamang sa nakapatung-patong nga kaha sa binit-dingding. 
      Wala gid. Sa botelya man ukon sa lata. 
      Pepsi lang, Sprite, Royal True Orange, kag Pop Cola. 
      Buas pa ang delivery, pahibalo ni T'ya Maring. Nakabestida ini sang bulaklakan kag masaku sa pagpamaypay samtang nagapungko-bantay sa pagsulod-guwa sang mga tawo sa iya tindahan. May pagpasaylo sa iya tingog kag sang ginbugno ni Gerry ang iya lugom sa itum nga buhok, nadumduman sang tigulang ang soltero. Nag-umpok-umpok sa kapaang kag pagsilinaku sa tindahan ang ila kumustahanay. Nagdayaw ang tigulang sa nadangatan sang nobyo. Bantog si Gerry sa ila banwa bilang isa na ka supervisor sang amo nga bag-ong ulhot nga call center. Ka-gwapo na gid kuno nga wala mapunggan sang mal-am ang pagkusi sa nawong, sa butkon, kag sa kilid ni Gerry. Amo man sa iya sang ginpakilala siya. 
      Nakayuhum si Melba. May kaaslum sang sinigwelas nga ginabaligya sa pulo ka pesos ang putos sa kalsadahon sang San Joaquin. Nayugit siya sa nahinumduman nga ang kaambong subong sang tawo nagadepende sa iya pameste. Halin ulo hasta tiil, bakal sa signature shops sa mall ang nagaputos sa ila ni Gerry.
      Nagsaylo sila sa pihak nga tindahan. Amo man, wala gid sang Coke. Coke Regular, Coke Diet, Coke Light. Naubos na kuno pangompra sang mga taga-bukid kay masaku na ang mga piyesta. Nagtabuk sila sa kalsada, nagliko sa wala kag sa tuo tubtob madangat nila ang isa pa ka tindahan lapit sa gasolinahan sang banwa. Apang wala man sila sang suwerte. Sprite kag Pop Cola lang. Naubos na kuno ang Coke sang mga magpamilya kag magbarkada nga karon nagalangoy-langoy kag nagapangalipay sa malapit nga beach resort.  
	"Indi makuha ang akon uhaw kon indi lamig nga Coke ang akon imnon a," siling ni Melba. Nagalakat na sila pabalik sa L300. May duha ka pamatan-on nga nagsulod. Nagsenyas ang drayber nga isa pa ka pasahero ang kinahanglan para makalakat na sila.  
      "Ako man gani, kon tinapay man indi na 'ko makauyon bisan sang Gardenia. French bread kag Big Mac na ang ginasagap sang akon pagginhawa." 
      "Daw kanamit man gid gani mag-usang na sang french fries. Gusto ko man sang blue berry cheesecake. San-o pa mahalin 'ning van, man. Manong, lakat na 'ta." 
      Nagsulod sila sa salakyan. Naislan sang turbo cool sang aircon ang alingasu sang yab-ukon nga kalsada kag panimahu sang mga panit sang sandiya kag melon nga nagatumpok sa unahan.  Hasta subong, indi madakup ni Melba sa tinaga ang dapug sang aircon. Apang kasubong sang Coke kag hamburger kag French fries, ginasagap-sagap niya ang ila sini presensya. 
      Sa una nga pulongkuan sila nakapuwesto. 20 ang kapasidad sang salakyan kag kabug-at gid para sa drayber ang maglarga nga indi mabuta bangod sa kamahal sang gasolina. Isa na lang, isa pa kag makalakat na sila. 
	"Agwantaha lang, a. Sobra duha lang man ka oras pa-syudad," si Gerry. Ginapaypayan niya si Melba. 
	"Hamakun mo ina. Sa banta mo, hasta sobra duha lang ka oras agwanta mo kag makainom ka na sang malamig nga Coke kag makakagat sang imo hamburger? Tubtob mga bata mo, manubli sang ina nga kauhaw kag kagutom."
	Mga estudyante nga naga-summer class ang iban pa nga pasahero. Masaku sila sa pag-text ukon pagsipal sa ila cellphone, kon indi man buta sang earphones ang ila mga dulonggan. Subong sang magnobyo, lumos sila sa ila pinasahi nga damgo kag handumanan; sa ila kaugalingon nga kauhaw kag kagutom. Wala na sing makagalanyat sa pagpakig-istorya sa ila tagsa ka kaingod. 
	Si Melba, halimbawa, daw dahon sang akasya nga nagatindog sa unahan sang paradahan sining salakyan kag nagadunglay-dunglay sa hangin. Nagadunglay-dunglay siya sa iya handumanan samtang masaku ang pagtulon sang laway kag nagasandig kay Gerry nga nagadunglay man sa iya abaga samtang nagatan-aw sa mga banglid halin sa bintana sang salakyan. 
      Sa Starbucks siya sadto sa Greenbelt 1 sa Makati. Nagapamahaw siya sang cappuccino kag Belgian waffle. Bag-o lang tapos ang iya duty. Sa pihak lang nga kanto ang bilding sang ila opisina. Nagbasa siya sang <i>The Asian Wall Street Journal</i>. Daw sa bubble gum ini nga balita nga nagdukot sa iya utok kag kabudlay mahukas bisan pa nakapauli na siya diri. Gikan sa Berlin, Germany ining balita. Ginsulod-takaw sang grupo sang naka-maskara kag nakabayu sang superheroes ang isa sa pinakasikat nga gourmet store. Ginbuta nila ang ila basket. Antes sila malagyo, nagbilin sila sang mga balasahon nga nagakondena sa pagkainutil sang ila gobyerno sa paghatag sa ila sang maayo nga obra. 
      May isa ka superhero nga nagsiling nga saulado na niya ang mga alagyan kag kontrata halin sa internship pakadto sa part-time hasta sa full-time job. Ang iya gahum? Indi na siya madutlan sang kakapoy. Ginapatihan sang mga awtoridad nga grupo ini sang mga estudyante nga aktibista. Dugay na sakit sang ila ulo ang ini nga grupo apang kaila, indi nila madakup. Waay sing may nagaugyon. Palangga sang madamo ang ini nga grupo nga ginapatihan nagapakigbato sa ikaayo sang mga pobre sa ila pungsod.
      Ayhan ang drayber nakabutwa na sa iya man kaugalingon nga damgo kag handumanan pagkatapos niya ihi sa likod sang akasya amo nga nagsulod na siya sa salakyan kag pinaandar ini. Ukon natak-an na siya hulat: nangin malahalon na ang manug-abot nga isa pa ka pasahero. Ukon basi man napinsar niya nga daw sa mga baboy na sa tangkal ang iya mga pasahero; indi sampat ang kakusog sang aircon sa nagadaba-daba nga tingadlaw. Makaluluoy man. Indi na niya paghulaton mamuyayaw ang mga ini. Siya man may dungog nga ginahuptan. Makailinit lang gid nga tuman kamahal sang gasolina. 
	Sa pag-andar sang salakyan kag pagsuray sini sa binit-baybay sang Antique hasta sa kabukidan pasulod sa Iloilo, daw isa ka pispis sa kahawaan nga naglabay sa mga mata sang paminsaron ni Melba ang isa ka kamatuoran: Isa man siya, isa na siya, isa na gid siya ka superhero! Ang iya gahum: indi na siya makatulog! 
      Liwat nabatyagan ni Melba ang linog sa iya dughan. Nagadaku, nagapagrus. 
      Dayon, isa pa ka balita ang iya nadumduman. Ini naman iya sa America. Ginkasuhan sang isa ka lalaki ang Coca-Cola bangod nangin obese ini sa iya adiksyon. Kag di bala isa ka bes nga nagsugtanay sila ni Gerry nga magkitaay sa Powerbooks, ginbuksan niya ang plastic cover sang libro nga <i>Chew on This: Everything You Don't Want To Know About Fastfood</i> kag nag-free reading siya. Antes pa siya masita sang saleslady, antes pa mang-alay ang iya mga tuhod sa pagtindog sa atubangan sang bookshelf, antes pa kuhiton siya ni Gerry, nabasa na niya nga nagladlad gali sang amo sini nga banner ang Beijing University sadtong 1999: <i>Resist America beginning with Cola!</i> Sa Denmark, sa Holland, sa Russia, sa China, sa Alaska, ginadumog sang protesta ang mga outlet sang Coca-Cola kag McDonald's kag KFC. Ginasunog pa gani gali. Nga-a indi man sila 'ya magreklamo sa pagtakaw sang mga ini sa ila panabor? Tutal, nangin iskolar sila sang bayan, di bala? Kon indi na epektibo subong ang pagmartsa sa kalsada, sa 24/7 convenience store sila ma-martsa! 
      Ini ang pulos sang iya gahum, pinsar ni Melba. Husto, may bag-ong bukas nga "gourmet shop" sa guwa sang sabdivisyon nga ila ginaistaran sa Molo. Big time!
	"Maayo siguro mang-hold-up ta, ga," hani niya kay Gerry.
	Wala na makatulo ang laway sang nobyo sa iya sini pagpiyong-piyong. Mabaskug ang pamatin-an ni Gerry bangod nagdaku ini sa isa ka kamalig diin nasaulo niya ang kulas sang mga sapat subong sang tambalihan, tuko, suksuk, sawa. Apang nakanganga lamang ini sa iya nabatian. 
       "Siling ko mangawat kita. Sudlon ta 'nang balang bag-ong bukas sa Molo. Eksakto, dumduman ko na, <i>Fresh Paradise Gourmet Shop." </i>
      Freesh Paaraadaayss Gormeee Shop, liwat pa ni Melba. 
      Wala gihapon magsabat si Gerry. Masaku siya sa pagpaminsar kon bala German ang tinaga nga <i>gourmet </i>ukon French. Apang nakapuyan siya magpanumdom. I-research niya na lang ini, via google, sa internet buas pag-abot sa opisina. 
      "Para may closure ang imo pagpangawat. Indi mo mapapanubli sa aton mangin bata."
	"Naano ka imo 'ya man, ga," atubang niya sa nobya. "Ano 'nang nagsulod sa imo ulo? Ma-imagine mo nga ma-Bombo kita kag ma-TV?"
	"Indi ka pa sina, masikat kita. Basi mahimo pa nga pelikula ang aton kabuhi. Ala <i>Mr<pd>.</pd> & Mrs<pd>.</pd> Smith</i> nanday Bradgelina. Pinoy versyon." Sinugpunan ini ni Melba sang kadlaw. Inang sa nabuyaw gid, nayugit. Inang kadlaw nga daw sa inipit nga daw iya sang giting. "Bisan sa <i>Maalaala Mo na Lang Kaya</i> gani ukon <i>Magpakailanman Man. </i> Pinsara bala, kon magsikat kita, makalansar na ta sa kongreso. Parehas ni Garci kag ni Pacquiao." Sa gihapon nagautoy-utoy kadlaw ang dalaga. "Kon gusto mo mas big time, puwede man sa senado subong nanday Richard Gomez kag Cesar Montano." 
	Ang matuod, makalalaton ining pangadlaw ni Melba nga ginhawa na lang pugong ni Gerry. "Daw buang ka ‚ya bala, ga, mong. Ano 'ni epekto man sang global warming? Malain 'ning wala sang Coke, ay. Sa sunod gali, dapat magbalon gid ta."
	"Pinsara bala kon sa kongreso na 'ta ukon sa senado. Buot silingon, mapakay-o na naton 'ning kalsada."
	"Wala sing padya sa malain nga buhat."
	"Ara na naman ang pagka-Katoliko mo."
	"Pagpati man ina sang mga Hindu kag Buddist kag madamo pa."
	"Siguro sa langit ukon sa pihak nga kinabuhi. Indi diri sa duta. Tan-awa ang mga Marcos, ang mga Cojuangco, ang manggaranon nga mga Intsik nga nagasaylo sang ila kapital sa guwa sang pungsod. Indi kaluwasan ang akon handum kundi dungog sa kaisug sa paghimo sang isa ka hitabo nga akon ginapatihan." 
   	"Ngaa daw si sin-o ka 'ya nga but-anan gid kaina sa pagpamangkot kon bala nakonsensya man lang ako ukon nahadlok sang mangawat ako sadto. Ikaw gali mismo waay sing kahadlok."
	"Kay waay sing solido sa aton ginahamtangan. Indi na kita dapat maghupot sang ilusyon nga mabukay pa ang aton sarakangan." Sa edad nga 27, nabaton na ni Melba nga matuod ang kamatayon. Nga daw amo lang gani ini ang matuod sa kinabuhi. Duha na ka Disyembre ang nagligad sang mapatay ang iya iloy. Isa sa mga kamatayon nga gulpi lang. Mabaskug pa sang aga pay sang hapon, gulpi lang nangurog samtang nagatan-aw sang TV. Kag amo na 'to, nabawian na sang ginhawa. "Planuhon ta ni, kinahanglan waay sing sablay."
	"Matuod tanan kita mapatay pero tubtob buhi kita, padayon na'ng kauhaw kag kagutom. Bal-an mo 'na."
	"Apang mineral water na ang ngalan sang tubig karon. Kon ginapatihan mo nga ang imo nakawat sa tindahan ni T'ya Maring dapat lang bayad niya sa pagpabunot niya sa imo sang iya uban, pagpanukot man ining aton himuon sa pagkawat sang mga kapitalista sa aton orig nga panabor."
	"May iba pa nga paagi. May choice ka."
	"May Pop Cola, may Pepsi.








8







Title:Sagal-i
Sagal-i...
      Sa indi mahibaloan nga katungdanan, natingala si Tessie kun ngaman daw daku gid ang pagkabalaka niya sining ido nga iya nakita.  Ginsuklob ni Tessie ang bolpen nga dala niya sa iya wala nga 
      Nagsugod ang panalingsing sa tunga sang kainiton sa gwa sang balay.  Kun sa mga mapati-patihon pa, naga pista kuno ang uwak sa langit.  Ang ulan gali ang ginakatol sang operasyon ni Bert.  Nagpanimaho ang usbong sang mainit nga duta.
      Masakit ang tagi-ti sang si Tessie nagpanaog sa iya awto sa may puerta dapit sang Teodoro Arcenas Trade Center.  Nadugangan pa ang pag-kusi sang init sa iya panit tungod kay erkon man ang sulod sang awto nga iya ginhalinan.  Sang nakapanaog na si Tessie, dayun ginmaneho sang drayber ang awto padulong sa palarkingan sa may tupad sang suba.  Sang nagalakat si Tessie padulong sa may 
      Nagkalas ang naga tambak nga mga peryodiko sa tupad ni Bert sang nagsaka sa sofa si Pami.  Nagtulutirik tirik ang ido nga daw ginalagas sini ang iya ikog samtang gina-ukot ang mga nakapiod nga peryodiko.  Gintulok ni Bert and iya nga hinuptan kag ginhimas himas ang likod sini.  Gindilapan sang ido ang kamut sang amo dayun magligid kag magkaya nga daw nagapakalot sang tiyan.  Napangisi si Bert samtang ginpasugtan ang luyag sang ido.  Nakibot na lang si Bert sang gulpi tumindog ang ido  kag dumalagan sa lamesita nga yara lang sa atubang sang iya ginapungkuan.  Gintangla sang ido ang telepono nga ara sa may lamesita kag ginalahay ini nga daw may kaakig kag kahadlok sa mga mata sini.  Nagkunot ang kilay ni Bert sa pagkatingala samtang ginatan-aw niya ang ido dala piod sang peryodiko nga ara pa sa iya kamot kag butang sini sa iya tupad.   Ang makatilingil nga lahay sang ido, sa dili madugay, nangin makakulugmat nga uwang.  Nagpalanindog ang balahibo ni Bert.  Kab-uton tani ni Bert ang tsinelas niya para pakulbon sa salug kay suno sa mga katigulangan amo ini ang buluhaton kun mag-uwang ang ido agud matabog ang malain nga hangin nga nakikita sang mga ido lamang, apang, wala pa gani madugayan ang uwang sang ido sang gulpi nagtunog ang telepono.  Daw ginsindutan ang buli ni Bert sa kakibuton.  Nagtindog siya agud sabton ang telepono.   Nag-untat ang uwang sang ido kag nagdalagan ini padulong sa kusina.
      Nagguwa sa gin-ukit nga mahogany nga ganhaan nila apang ginpabungolan niya lang ang pagpamaaalam sini, kag kuno abi, madalum ang paminsar niya sa pagbasa sang iya peryodiko.  Wala man nadiparahan ni Pablo ang kawat nga pasiplat kag mahinampangon nga ngisi sang iya amay sa likod sang peryodiko.  
      Mahibon na ang kalye Magallanes kag wala na ang mga makabulungol nga bugong sang mga naga-agi nga traysikol.  Kadamuan nga mga tawo sa Roxas City ara na sa ila mga opisina gani piho na ang mga nagasalakay sa traysikol sa mga amo ni nga mga inoras may radyo nga daw makagalalong nga nagatukar kaupod sang kalansing sang mga pinggan kag kubyertos nga ginahugasan ni Betya sa kusina.   Pasado alas-dyes na sang aga kag may isa na kag tunga ka oras nga nadiparahan ni Bert ang iya kamagulangan nga 
      Mailington nga ginwaslik pabukas ni Bert ang iya peryodiko kag magpadayun sa pagbasa.
      Subong sang iban nga mga inadlaw, nagaisahanon nanaman si Bert nga nabilin sa ila sala.  Bation sa salas ang yawyaw kag wangal sang mga artista sa drama sa 
      'Tay, bala, amo lang gid ni gani ang akun kalingawan pero,' sabat ni Pablo dala himas sang iya too naman nga buli.
      'Bahala ka da, matig-a ka gid ya bagul!'
      'Hu-o na gani, tay ah,' nagangisi nga sabat ni Pablo samtang tumindog kag magpakadto sa iya sini nga kwarto.  'Tay, maligo ko danay, kinanglan ko to kadtuan ang inugpadala ko nga alimango sa Manila bwas kay daw kamahal gid sang pamasa sa akun.  Pagkahalin ko to sa bolante, mapa-gym na lang ko dayun.'
      talinga kag ginpalapitan ang ido.  Sang halos ara na sa tupad niya ang ido daku ang kakibot ni Tessie sang lumingat sa iya ang ido kag nagpaguwa sang iya sini mga bangkil kag nangurob nga daw may daku nga kaagig.  Nag-isol si Tessie hinali haklabon siya sang sapat, dayun nagtunog ang iya selpon sa sulod sang iya gamay nga bulubayuyot nga pula nga seda nga hatag sa iya sang amiga niya nga naghalin sa Japan.  Ginkuot niya ang selpon sa iya bayuyot kag nakita niya sa iskrin sini nga si Bert ang nagatawag.  Ginsabat ni Tessie ang tawag dungan lakat pasulod sa Teodoro Arcenas Trade Center.  Nag-usbong ang sungaw sang duta.  Nagsugod ang panalingsing sang nakasulod gid lang si Tessie sa silong sang tinda.
      Sa may Roxas Avenue, nagabinusina si Pablo kay nagakinurbot ang mga traysikol sa unahan sang iya Sentra.  Indi siya makadiretso sang tuman tungod sining pinabuang nga pag ekis ekis sang mga abusado nga traysikol sa karsada.  Mainit sa gwa sang awto kag daw halos indi na kasarang ang erkon sang salakyan; dugangan pa nga samtang nagahulat siya nga magtawhay ang trapiko natiyempohan gid nga ang ginpunduhan niya wala sang nagalipod sa udtong init.  Sang nagtawhay na ang trapiko dayun ginlapakan ni Pablo ang gasolinador kag nagkurbot padulong sa Kilometrahe Uno.  Naagyan niya ang Emmanuel Hospital sa iya to-o kun diin naga-residensiya si Julius nga iya manghod.  Sang hilapit na lang siya sa Bebing's Bay en Sel nga ginakuhaan niya sang iya nga ginapadala sa Manila nga mga alimango, liwan niya nga ginkapkap ang iya nga wala nga buli.  Ginhimas himas niya ini kag maglaum nga kuntani ang nagakutot nga sakit nga iya nababatyagan, indi sang kun ano man ang iya ginapa-ino ino.  Sa iya pagpanagupnop ginapangamuyo niya nga kuntani ordinaryo lang ini nga sakit sa likod nga nababatyagan sang mga naga-edad na nga mga lalake kasubong sa iya.
      Nag-gwa si Pablo sa iya awto kag dayun gin-isturya ang tag-iya sang bay en sel.  Daw halos indi sila maghilibati nga duha tungod kay ang ido sang bolante nga naka-kadena sa may sayklon wayr nga pader, walay pugto nga nilahay nga daw halos bugtoon na ang iya kadena sang tinumbo kag dinghulag nga daw gusto makabuhi.  Gani, agud makatransaksyon sing maayo, sige man singgit kag saway sang bolante sa iya sini nga ido.  Matapos ang pila ka minuto nga naglamano sila nga duha kag nagpakadto si Pablo sa iya berde nga awto.  Pagbukas niya sang puerta sang awto gulpi lang nagkunot ang iya agtang nga daw may nabatyagan nga matuyum nga sakit.  Liwan nga ginkapkap sini ang iya buli, dungan nagpamigar sa pulunkuan sang awto.  Nagtanga siya sa kalangitan nga daw naga-ampo sang milagro.  Ginakumos na niya ang iya likod kag ang isa niya ka kamut nanguyat sa mala-balahibo nga tela sang pulungkuan sang awto. 
      'Sir, okay ka lang?  Daw nagapanglapsi ka haw?'
	Hitsura sang bolante ang ulihi nga nakita ni Pablo bag-o magdulum ang tanan.  Batyagan niya nga nangluya gulpi ang iya mga kasu-kasuan kag naglunay ang iya mga tuhod.  Ginkuha sang bolante ang iya selpon sa iya bulsa samtang gina-agubayan sini si Pablo.  Gin-pindot niya ang numero sang balay sang mga Arbes dungan singgit sa iya mga tinawo nga manawag sang ambulansiya.   Nahimo nga papungkuon sang tambok nga bolante si Pablo sa sulod sang awto kag samtang ginasapnay ang ulo sang nalipong nga kliyente, ginahulat niya man nga masabat ang tawag sa pihak nga linya.  Padayon ang lahay sang iya ido.  Nanalingsing.
	'Hello?  Si Mr<pd></pd> Arbes, pwede maisturya?'
	'Ako ini,' sabat ni Bert sa pihak nga linya.
	Gina-dresingan ni Julius ang gamay nga pilas sa siki sang manug-ibos nga naga-hapit kada aga sa ER para magbaligya sa mga duktor kag mga nars.  Gin-haklab siya sang buang nga ido nga naglabay sa may guwa sang gate sang ospital.  Gilayon, napilak sang tigulang ang iya bande nga may unod nga ibos sa kakibot kag kulba.    Matapos ni Julius ma-takpan sang alogdon nga may bulong kag gaza ang pilas sang tigulang nga babaye, ginsugo niya ang isa ka nars nga indeksiyunan ang tigulang sang bulong sa rabis.  Matawhay sa ER sang ospital sini nga mga binulan.  Kadami, nagakinagubot lang ang mga duktor kag nars kun mag-bag-ong tuig kun damo nalulukpan sang palupok kag kun Paskua; kun damo gina-atake sang istrok ukon alta presyon.  Sa mansig kilid sang ER, kun diin may mga pulungkuan para sa mga naga-upod sa pasyente, may mga nagapungko nga nars nga naga-inisturyahanay.  Ang iban sa ila mahibon nga nagakuti sang ila mga silpon.  Mainit gid katama nga bisan erkon ang sulod sang ER, nagatuluhagay man gihapon ang balhas sang mga tawo didto.  
	'Nars, taga-I anay si Lola Mayang sang malamig nga tubig kag bantayi ang iya presyon, hinali magsaka sa kulba niya.'
	'Yes, Doc...' Sabat sang nars kay Julius.
	Naglingling si Julius sa bintana sang ER.  Nagapanalingsing sa guwa, sa tunga sang kainiton.  Nagdiretso si Julius sa lamesita nga gamay sa tupad sang puerta sang ER kag nagahana nga magsulat sa tsart sang pasyente nga bag-o niya lang ginatenderan sang gulpi nag-bukas ang puerta.  Gingihit pasulod sang duha ka nars ang isa ka istretser nga may karga nga lalake nga naka-short nga brown kag naka-sando nga itum.  Nagasunod sa ila ang isa ka matambok nga babaye nga naka-pantalon kag puti nga kamiseta.  May nakatakud nga oxygen sa pasyente kag sa iya sini wala nga kamut may naka-angot nga tubo para sa dextrose nga dala-dala man sang isa ka nars sa ila sini pagsulod.  Wala nadiparahan ni Julius ang nawong sang pasyente bangod kay pagsulod nila, nalipdan ini sang isa ka nars nga lalake nga ara sa may uluhan sang istretser.  Wala man pagsapaka ni Julius ang pasyente tungod kay may iban pa man nga mga duktor didto nga wala man may gina-ubra, ginpadayon na lang niya ang pagsulat sa tsart.
	'Ano ang pangalan sang pasyente,' pamangkot ni Dr<pd></pd>Asis nga kaupod man didto ni Julius nga residente sa ER.
	'Pablo Arbes, Doc...' sabat sang tambok nga babaye nga upod sang pasyente nga nagsulod.
	Natapungawan si Julius sang iya ini nabatian kag gulpi nga nagtindog.  Lumagapak ang tsart sa salog samtang kumurbot si Julius pakadto sa kilid sang istretser.  
	'Anoy?! Anoy?! - Ano ang natabo sa iya...?  Doc, Doc, ok lang siya?! - Anoy?!' makinulbaon nga pamangkot ni Julius.
	'Doc Arbes, kilala mo ang pasyente?' pamangkot ni Dr<pd></pd>Asis.
	'Hu-o, magulang ko - Noy, noy, na-ano ka? - Ano ang sitwasyon niya Doc?'
	'Nars, paki-agubay anay kay Dr<pd></pd> Arbes pa guwa - okey lang siya Doc, ako na lang diri anay ang bahala.'
	Nag-upod si Julius sa nars sang wala damo nga pakigbatok tungod nga naintindihan niya nga indi suno sa ila ginatawag nga etiko nga ang isa ka duktor mag-asikaso sang iya sini ka-pamilya.
	Nag-gwa si Julius sa puerta nga padulong sa koridor sang ospital.  Bisan matawhay niya nga ginsunod ang sugo ni Dr<pd></pd> Asis, nagakabalaka gihapon siya sa sitwasyon sang iya magulang.  Indi niya mapunggan ang maglakat lakat pabalikbalik sa puertahan sang ER.  Kadami niya ginasid-ing sa bubog nga kuwadro nga bintana ang mga hitabu sa sulod sang ER apang wala man siya gihapon may makita kay ginserahan sang mga nars ang kurtina palibot sa istretser sang iya magulang.  Ginapamalhas na si Julius sang malamig kag daw nagasaot ang iya sini taguipusuon sa sulod sang iya dughan.
	Sa dili lang madugay nagbukas ang mayor nga ganhaan sang ospital kag nagakalampag nga nagpasulod si Bert kag Tessie Arbes.  Naka pambalay pa si Bert kag nakatsinelas, samtang si Tessie naman, suok pa ang asul nga bolpen nga ginusar niya pang sikyar sang mga koleksyon sa iya wala nga talinga.
	'Julius ano ang natabo kay Anoy mo?'
	'Maayo lang siya?  Nagdali-dali ako padulong diri gikan sa tinda kay tinawagan ako ni Tatay mo sa cell.'
	'Nanawag sa akon si Bebing sa istretser para sa paghanda nga madala na siya sa iya kuwarto.  
	Pag-agi sang istretser sa tupad ni Julius, gin kayo niya ang nagaukay nga buhok sang magulang kag ginsenyasan ang lalake nga nars nga naga-upod sa istretser nga dalhun na ang iya nga magulang sa kuwarto sini kun sa diin nagahulat ang mag-asawa nga Arbes. 
      Matunog ang tulo-tulo nga nabatian ni Pablo; daw lagatik sang mga kaskaho nga ginahaboy sa ibabaw sang matinong nga tubig. 








8







Title:Komposo ni Dandansoy (2)
Komposo ni Dandansoy...
      Saulado ko ang mga detalye halin sa natakos nga distansya, kinahanglanon nga budget, balaklon nga mga tubo, kabilya, piyesa kag madamo pa. Ginapanan-awan ko na ang adlaw sang pagsagawak sang malimpyo nga tubig sa lababo sa kabalayan kag ang padayon nga pagpananom sang kakahuyan.  
      Nagtangu-tango lang siya kag gihapon sa malayo ang panulok nga sa liwat akon nabatyagan nga ako si Dandansoy binayaan. Pilit ko man ini itumba, itikwang, palagyuhan, daw sa igi nga sa panit ko nagakamang.  Ang iya kahipos nangin daguob
sa akon paminsaron. Sadto nga sirum labi ko nga nahibaluan kag nabatyagan nga isa ka tumandok nga pangayaw - kasubong sang ginadamgo ko nga tubig - ang doktora nga akon palangga. 
      Pen, pen de sarapen kutsilyo de almasen, "Fight hasta malipong," singgit sang kabataan; "Para sa bayan ang laban na'to," singgit ni Pacquiao. Now or never ang rosas sa hardin kina-hanglan mahalad kag mahatagan siya sang mas daku pa, mas dalum nga rason agod ang Amerika dili na gid ikonsidera.  
	Amo nga bisan pa nangin masaku sang mga masunod nga adlaw, ako si Dandansoy Engineer sang munisipyo, sa pagpabatyag sang paghigugma kay Lorena waay nagkalimot.  Nagpadala sang bandi, nagpasag-ub sang tubig, nagbakal sang mga padala niya nga kinahang-lanon, kag salamat sa cellphone, sa pagbaha sang mga nagapakonsulta sa iya akon napadumdom nga magkaon na, magpahuway, kag sige lang yuhom kag pasakay sa kon ano man nga unlog.  Nasundan ko man ang iya mga hilikuton parehas sang pagbisita niya sa ospital sang banwa kag sa pamunuan nakipag-istorya. 
 	 Sa baryo madamo man ang nagkalatabo. Luwas sa masami nga pagma-oy sang pila ka soltero sa pagkapierde sa bulang kag sa sugal ukon sa simple nga kabangdanan nga nahubog, namuyayaw si Manang Condring nga komadrona. Kasubong ni Buday, presidente sang BPC, siya man kontra sa condom kag pills sa obvious nga rason. 
      Ara man si Uwa Girum, kilala nga manugsantigwa sa tabuk-suba. Suno sa iya makaga-laba ang paggamit sini - daku nga sala ang pagpatay sang bata!  Nakita na kuno niya sa iya pagsantigwa ang katapusan sang kalibutan. Tan-awa ninyo, panugiron niya sa kababaihan nga nagapanglaba sa suba, kadamo karon sang sunog, sang linog, sang baha, kag bisan ang mga man-ug kag ilahas nagaguluwa! Ini tanan bangod sa kasal-anan sang katawhan kag ang mga bag-ong bun-ag ang makasalbar!
	Sa punto nga ini bal-an ko nga ginahawat-hawat na ang inyo pagginhawa indi sa kon ano ang posisyon ni Lorena sa mga hitabo. Nasiguro naton nga indi malingkang ang doktora sa iya natun-an. Luwas pa nga nagabagrot ang iya ngipon sa pagdumdom nga ang iya Lolo ginhiwitan. Kon ako naman iya inyo pamangkuton kon bala nagapati ako sa babaylan, sa manugbulong, ini lamang ang akon matugda, abyan: sang bata nakasunod ako kay Lola didto sa San Joaquin sa pagtukad sa katapuan sang Estrella Bangotbanwa. 
      Dili ko malipatan nga sila tanan nagahilibion samtang nagakanta, nagapangamuyo, nagalakat-atubang sa apat ka pamusod sang kalibutan. Nasaksihan ko si baylan Jose sa pagsayaw kag matuod makapalanindog-bulbol. Sang magsakit ang akon ulo, sa iya orasyon dungan huyop sa akon lubot kag nusnos sang luy-a, ako nag-ayo. Nagdayaw ako sa iya kinaadman sa pagbasa sang huni sang hayop kag direksyon sang hangin. Sa akon iya gintudlo ang amihan, habagat, kanaway, kag salatan. 
      Apang ining si Uwa Girum, gulpi lang nag-ulhot isa ka adlaw. Tumandok siya nga nagpa-amulya sa Mindanao sadtong panahon nga ginakabig ini lugar sang bulawan. Amo ini siya sang makauli, isa na ka babaylan, kag waay man sa pagbinutig apang sa akon ihibalo, indi ini mamulong kon waay sing ginasiling nga "donasyon." 
      Ay, ay, ay ang mga halangdon nga babaylan isa na lamang ka handumanan. Sa baryo nagabaha ang kabataan kag madamo ang nagakalamatay indi sa engkanto sa suba, indi sa hiwit sang aswang! Antes ako magpadayon-buwelo, abyan basi ikaw nauhaw, sa paglisensya indi mahuya.  May malamig nga tubig sa banga kag karon sa katam-is, sa kalimpyo, sang Imodium kag Diatabs dili ka na mangita. Ara lang man sa likod ang C.R. Kag dili magkabalaka, damo gihapon ang akon manok. Ano gusto ninyo, litsunon ta ukon sa kapayas kag katumbal palangoy-languyon? Bisan gab-i may salakyan pa kag kon ano gid man, masaligan gihapon ang akon van.  
      Sa pagpadayon abaw, ako si Dandansoy sang mga masunod nga adlaw sa kakulba kag kakunyag daw sa ginaduyan. Huo, mabuot sa akon si Lorena kag maalam siya para ang mga hulag ko kag palanambiton sa text dili niya mabasa. Apang, syempre, ang pagbaton sa akon, ang pagsulod sa relasyon lain iya nga istorya. Nasiguro ko nga damo ang iya ginatimbang ilabi pa nga kon aton gid man pinsaron, ang amon pagkilalahay waay pa gani sang isa ka semana. 
      Dumduman ko pa atong gab-i nga masanag ang bulan.  Ako si Dandansoy labi nagpa- mat-ud nga bag-uhon ang kapalaran. Sa balay ni Kapitan Tyago si Lorena akon gindu-aw. Ay, ay, ay akon naabutan nga siya ginabahulay sa sakit sang tiyan. Nakainom man siya sang bulong pero sa tubig sa bomba namag-o gihapon. Amay nga Makagagahum, Iloy nga Makaluluoy, Espiritu Santo, si Lorena tabangi, akon palanambiton.  Naglaga si Manang Delia sang luy-a kag amo ini ang amat-amat ginhigop niya. 
      Ako si Dandansoy sa makahalam-ut nga istorya gintinguha lingawon ang dalaga. Nabanhaw atong adlaw nga ako sang isa ka kaldero nga linugaw nagpas-an: bulgur wheat buragwit. Sus, ano pa abi kundi utoy-utoy kami kadlaw nga subong lang indi masakit ang iya tiyan; subong lang bala matuod nga makahalam-ut gid man ang akon pag-ililihi kag ang akon paghilibiun sa idalum sang kahoy nga laua-an. Siling niya nadiskubre niya sa kolehiyo nga atong bulgur wheat ayuda sang Kano. Kag bangod liwat namitlang ang Amerika, gindiretso ko siya pamangkot kon diin ini sa dughan niya. 
       "'Lam mo Soy," sabat niya, "naisip ko na dapat bumalik tayo sa sistema sang barangay. Alam ng Kapitan, ng mga Kagawad, kon ano ang problema, kon ano ang kanilang magawa. Tingnan mo, napaayos n'yo ang plaza, napangalagaan ang watershed. Dapat sa mga baryo sa bansa malagaw ang gobyerno at hindi sa kung saan-saan gumasto in aid of legislation kuno!" 
      Karon abyan bal-an n'yo na kon ngaa isa ka adlaw, duha na ka tuig ang nagligad, nag-hugyaw ang baryo kag natay-ug ang bilog nga banwa sa pagpauli ni Dra<pd>.</pd> Lorena Advincula. For good gid kay siya na karon Mrs. Dandansoy kag ay, ay, ay ang Payao matuod sarang na lamang mahugot sa handumanan. 
      Paano ko siya napasabat? Paano niya ako napasugot? Tapuson ko ining komposo sadtong gab-i sang binayle. Abaw, sang adlaw nga ato, waay pa ang tagdalamog sang baboy, nag-uwang na sa plaza ang Alemar's Sound System. Nagpakatugob sa kaiping nga mga baryo ang mga sonata nga nagpatundik-tundik sa mga mal-am kag bata. Gilayon nagdulolhog ang mga dalaga sa suba sa pagpaligo. Ang ang mga soltero naman iya sa likod sang balay ni Kapitan Tyago sang litson nga mga manok nagliso-liso. Nagabira-waswas pa ako sadto sa damo nga papeles sa opisina; meeting diri, meeting didto. Amo man ang kasaku ni Lorena sa konsultasyon kag pagpamati sa malapuyot nga mga hibubun-ot sang madamo nga mga sakit kag pag-antus. 
	Mga alas otso sa gab-i sang magdamol ang mga tawo sa plaza. Nakatsinelas man ukon nakasapatos, tanan makasaot basta dili nakauba ukon naka-shorts. May libre nga musika, may ginabakal ilabi na kon may litson nga manok nga ginapalibot. Ako si Dandansoy, Engineer sang baryo, sa okasyon nga ini ginalauman gid nga makabulig ni Kapitan Tyago. Sa pagpaguwa sang una nga litson, sa manugbaligya ako nagpalapit kag sa mikropono nalawag -"Dos sientos pesos, bakal ni Endyiner Dandansoy, bayle ang tanan."  
	Nagaigpat-igpat ang mga bituon kag makailima ang pagbinayle sang mga pamatan-on. Ginpangita sang akon mga mata si Dra<pd>.</pd> Lorena kag ang akon mga tikang sa iya nagpadulong. "Kasadya," siling niya sang ako sa iya makatupad na. Pila pa ka musika ang natapos antes ko matan-ay ang mga kamot. Kag sa tunga sang plaza kami sa mga pamatan-on nagsimpon.  
	Ay, ay, ay, anano nga ang bug-os nga baryo sa akon nag-unong. "Lorena, minamahal kita," ang gintukar sang Alemar's Sound System. Naghabyog ang amon lawas suno sa amon mga tikang samtang ang akon kamot sa iya hawak kag ang iya naman sa akon dughan nakahaplak. "Lorena, minamahal kita," tukar sang Alemar's Sound System. "Tres sientos na ina karon," singgit-lagaw sang manugbaligya. 
      Ginsaylo niya ang iya mga kamot, sa akon mga abaga naghimuyong. Tubtob nga sa amon pagtikang-tikang, sa amon paglibot-libot akon man nahugot, ay, ay, ay napalibot sa iya hawak ang mga kamot. Nagdut-anay ang amon mga dughan, ang amon mga panguyahon, ang amon mga bibig ay, ay, ay daw sa kalapit na gid!
	"Nauhaw ako," hutik niya sa akon. Ang kainit sang iya pagginhawa labi nga nagpa-kunyag sa akon paminsaron, sa akon dughan, ay, ay, ay tampuhaw hasta sa akon pus-on. 
      "Sige, mapauli anay kita," sabat ko. 
      Waay sing mga bituon nga nahulog, waay sing bulalakaw nga naglabay, waay nagbuka ang lupa. Waay ko man sa iya ginpangako ang talamnanan, ang suba, ang banglid, ang bukid. Apang halin sa plaza tubtob malab-ot namon ang balay ni Kapitan Tyago, waay na nagbuy-anay pa ang amon mga kamot, ang amon mga palad, ang amon mga tudlo. Kag bal-an n'yo man, sa husto na kami nga edad kag may ikasarang - ako si Dandansoy - ni Dra<pd>.</pd> Lorena ay, ay, ay sang condom ginpasuksok! 
	Pero nagsala kamo kon hinali napinsaran n'yo man, nga sa ato nga gab-i natapos ang bansag ko nga si Dandansoy binayaan. May kalipay matuod sa kalibutan pay sang masunod nga adlaw sang akon van siya ginhatud sa airport. Tandu, tandu sa dagat; tandu, tandu sa bukid...ang Payao gali ang Manila, ang Manila ang Payao ay, ay, ay sa cellphone kami 24/7. Nag-lati ang bulan, nag-ugsad; nagtag-ulan, nagtingadlaw, salamat sa promo sang mga barko, eroplano, pati RORO  - bisan makapoy pay ang nawong ni Lorena akon ginsaulo; ang amon mga lawas kag kalag ginpatabo pa.   
      Tubtob isa ka adlaw, halin ako sadto sa dagyaw sa pagpasaka na sang tubig sa baryo, natingala ako kon ngaa sang mga nasug-alaw nga kasimaryo gina-congratulates. Jackpot kuno ako, sobra pa sa nagdaug sa lotto! Susmaryahusep, gali kay si Dra<pd>.</pd> Lorena Advincula, sang Manila, sang Amerika nagbiya. Kag paano ako makapangindi kay sa balay na siya nagpauli? Kag abaw, saktuanay gid sila sang laon ko nga tiya! 
      Nabatian n'yo man siguro ang amon kasal bangod nagkari ang bilog nga banwa kag ang punsyon tatlo gid ka adlaw. Kon luyag n'yo mahibaluan ang version ni Lorena, bisan pati man iya sang bilog nga baryo, abyan balik lang kamo. Hasta na lang diri ang akon komposo. Kabay bisan paano naka-lingaw ako. Kon ano gid man, text ukon panawag lang. Ako si Engineer Dandansoy kaubay si Dra<pd>.</pd> Lorena nga karon may seminar sa syudad, nagabukas sang panimalay sa tagsa-tagsa. 
      Apang may isa ako ka kondisyon. Abyan, siguro mas manamit ang aton pag-istoryahanay kon sang pizza kamo may dala. Hala sige, total sang manok dili n'yo gusto magdala, dili ko na kamo paghawidan pa. Hasta sa liwat nga pagkitaay... sa dalanon kamo maghalong. 
<i><b>Ang Pagpatay sang Uhaw kag Gutom, Big Time! </i></b>
Genevieve L. Asenjo

      Natublag gid si Melba sa ginsugid sa iya sang nobyo. Nangawat kuno ini sang isa ka botelya sang Coke, family size, upod ang isa ka putos sang tinapay kag Star Margarine sa Maring's Grocery Store. "Agod may handa kami sa New Year. Sip-unon pa ako sadto kag maanghit," dayon kadlaw ni Gerry. Nagaragaak ini sa udto-adlaw sang tag-ilinit nga nadumdoman ni Melba ang pagtulutumbo sang traysikul nga ila ginsakyan sa liko-liko kag batuhon nga kalsada halin sa baryo sang nobyo. Amo man ang linapwahan nga kamote nga inilo sang isda sang manyaga sila sa balay sang isa ka pakaisa sini. 
      Nabatyagan ni Melba ang pagtuhaw sang magagmay nga linog sa iya dughan. 
      Nagahulat sila subong sa pagbuta sang L300 sa atubangan sining ginakabig nga pinaka-una kag daku nga tindahan sa banwa sang Dao sa Antique. Pabalik na sila sa Iloilo matapos ang tatlo ka adlaw nga pagbisita sa pamilya ni Gerry. 
      Pormal nga ginpakilala siya sang nobyo hasta sa kaparyentehan sini sa tabuk-suba. Siya nga taga-syudad kag isa ka graduate sang BA Communication sa UP sa Miag-ao. 







8







Title:Haligi nga Asin (2)
Haligi nga Asin...	
	"Gusto pa namon maghampang." Naghibi ang mga bata nga lalaki.
	"Gusto n'yo pa maghampang?" Indi makahangup si Donabelle sa ila.
	"Gusto ko maghampang, gusto namon maghampang. Apang paa kami makahampang? Paano?" hibi ni Panchay.
	"Ano ang buot mo singon?"
	"Ngaa indi mo ako pagpahampangon? Paano nimo ako pahampangon?
	Sa hinali, nagpahigad ang mga panganod sa palibot sang bulan. Ang kasanag sini nagtuon padulong kay Panchay. Nakabestida sia nag puri kag nagatimil. Mapuri ang iya guya, daw may duna nga kasinag.
	Ginkulbaan si Donabelle. Indi niya mapatihan ang iya nakit-an. Si Panchay, kaangay sa iya kapuri, kaangay sa iya kalip-ot ang buhok sang bata pa sia. Kaangay ang kanom sang ila mata, ilong kag ba-ba. Ka gang mga lalaki sa palibot niya, magka-itsura sang iya mga pakaisa sang una. Gintulok niya si Panchay, may nagtulo nga asin sa iya masinulub-on nga mata.
	Luyag ni Donabelle magdalagan. Magdalagan pahilaya sa iya, sa ila, apang indi sia makahulag.
	"Indi na ako maghampang. Amo na sini ang akon katapusan nga paghampang."
	"Indi, indiko ikaw kilala, pahilayu ka sa akon. Ia iban kamo nga asinan maghampang, pahilayu!"
	Nag-uyatay sang kamot ang mga bata kag si Panchay. Kag gintungtung ang ila tiil sa ibabaw sang nagauyatay nga kamot sa tuo. Dayon nagsugod sa pagtintin, palibot sa kay Donabelle.
	"Asin-asin, asin-asin," kanta nila.
	"Indi, pahilayu kamo sa akon!" Singgit ni Donnabelle.
	"Asin-asin, asin-asin," padayon ang pagtintin sang mga bata.
	Nagsinggit si Donabelle sing mabaskog. Nakit-an niya nga nangin asin ang iya duha ka tiil. Ginpilit niya nga makahalin apang indi sia makahulag.
	"Asin-asin, asin-asin," nagkusog ang pagkanta nila.
	Nagsaka ang asin sa hawak ni Donabelle, sa iya dughan, sa iya tutunlan. Nabatayagan niya nga nagasin ang iya kasudlan, ang iya dughan, ang iya tagipusuon kag tiyan.
	"Indi, indiii..." nagtulo ang luha ni Donabelle.
	"Asin-asin, asin-asin."
	Kanta lang ni Panchay kag sang mga bata mga lalaki ang mabatian sa bug-os mga asinan. Ang kasanag sang bulan ang katapusan ni Donabelle nga nakit-an kag nag-asin ang iya uluhan. Padayon sa pagkanta, sa pagtintin palibot kay Donabelle sanday Panchay ka gang mga bata.
	Si Donabelle nangin haligi nga asin.                                                                                                                                                                                                                             
<b>MgaMisteryo sa Kagulangan</b>
<b> Isabel D. Sebullen</b>

	Natamdam ni Fahmida ang madamu nga mga artikulo: Abu Sayyaf Beheaded Captive Priest, Abu Sayyaf's Leader Died in the Sea. Madamu nga mga artikulo nahanungod sa grupo ni Aahmir. Apang ang iban nga mga balita wala sang kamatuoran. Indi matuod nga napatay sa lawud ang pinuno nanday Aahmir. Madamu sang mga natabu sa kagulangan nga wala maka-abot sa igdulungog sang mga Pilipino. Wala gain masambit sa pahayagan ang natabu sa isa ka opisyal sang military nga nasunog sa iya sini quarter. Wala man mabutang sa pahayagan nga ginpatay ini paagi sa pag-utod sang ugat sa puwak. Kag nadumduman niya si Aahmir. Buhi pa ayhan si Aahmir? Isa sa mga misteryo nga wala masabat amo ang pamangkot kon bala buhi si Aahmir. Masami niya ginapamangkot ang kaugalingon. Halway nab ala sia? Halos tatlo na ka tuig kag tunga ang nagligad. Sa mga clipping, nakita niya ng kaugalingon. May bonnet, nagasuksok sang jacket kag pantaloon nga maong. May tabon ang nawong. Lalaki ang iya hitsura sa litrato. Indi hilmunon nga babaye sia. Ang hambal ni Aahmir, ang suod lamang sini nga abyan sa grupo ang nakahibalo nga babaye sia. Amo gali ang rason kon ngaa gintugutan sia sa pag-upod sa grupo. Maalam ang iya bana. Apang nahibal-an ayhan sini nga ginatonto lamang sila sang ila pinuno? Indi relihiyon ang ila sini ginipakig-away. Indi man para sa kahilwayan kag pag-uswag sang mga Muslim. Kuwarta lamang. Madamu nga kuwarta, katumbas sang mga pinugot nga ulo, sang bihag nga nagabusong, sang lapsag nga wala matawo tungod napatay ang iloy. 
	Daku nga pagtimplang sa lahi sang mga Muslim! Ang Opisyat? Gintimplang man niya ang mga Kristiyano tungod may parti sia sa ransom. Indi matuod nga luyag sini puason ang mga rebelde sa Mindanao.
	Nahibal-an ni Fahmida nga matalaw sia sadro. Madamu sia sang mga gusto nga himuon apang wala sia sang kaisog para magsuay sa iya amay. Apang sang himuon niya ang pagpatay sa duha ka tawo, tanan nga katalaw sa iya lawas nadula. Kon mapatay man sia, isa lamang ini ka hitabu ang makapatunay nga maisog sia nga klase sang babaye. Tatlo na ka tuig kag tunga ang nagligad. Preska pa sa iya huna-huna ang tanan nga natabu sa kagulangan sang Jolo.
	Nagapanalupsop sa lawas ni Fahmida ang katugnaw sang kagab-ihon. Sa gulangan, nagapabilin nga mabugnaw ang temperature bisan bulan na sang Abril. Sia lamang ang nagabugtaw sa ila nga grupo. Nagagios sia permi kag nagapangalot tungod makatol ang kagat sang lamok. Halos isa na sia ka bulan sa kagulangan, apang indi man gihapon niya mabatas ang bagong sang mga lamok kag mga huni sang nagkalan-lain nga sapat-sapat.
	Ginakapoy na si Fahmida sa ila sitwasyon. Permi lang ginalagas ukon may ginalagas. Sugod sang piliton sia ni Aahmir nga mag-upod diri, kon sa diin magkadto ang ila grupo, didto man sila nga duha. Wala na sia sing ginhimo kundi ang magpanglakaton sa kagulangan. Liwat niya nadumduman ang kasal nila ni Aahmir. Pagsunod lamang sa kinaugalian sang mga Muslim. Anak siya sang isa ka Muslim apang Kristiyano ang iya iloy. Nagbaylo ini sang relihiyon tungod suno sa Shariah Law sa Qur'an, pwede lamang kaslon ang babaye ng Kristiyano kon magbaylo ini sang relihiyon. Lima pa lamang sia ka tuig sang mapatay ang iya iloy. Ano ayhan kadaku sang paghigugna sini sa iya amay para talikdan ang iya sini pagka-Kristiyano. Wala sia sang kilala sa kaparyentihan sang iya iloy. Gani sa poder sang amay sia nagdaku. Mabudlay sundon ang Qur'an. Naga kahulugan ini nga mangamuyo sia lima ka beses sa isa ka adlaw. Mabudlay himuon ang Tehayyd, tungod ginapangamuyo ini sa alas dos akon alas tres sang kaagahon. Masami nga indi ini mahimo ni Fahmuda. Dungganon ang iya amay tungod ginahimo sini ang magpangamuyo sa kaagahon. Isa ka ginarespeto nga Muslim sa ila komunidad ang iya amay. Wala ini nagasuay sa pagsulundan sang Qur'an. Mabudlay sundon ang Qur'an. Madamu sang asawa ang iya amay. Madamu sia sang kauturan. Ini lamang ang pwede niya isaway sa amay. Indi sia pwede maghigugna sa isa ka Kristiyano. Ini ang permi ginapahanumdom sang iya amay sa iya. Ang mga lalaki lamang nga Muslim ang pwede magpangasawa sang isa ka Kristiyano apang mahimo lamang kon sugot ang babaye nga magpakonberte sang relihiyon.
      	Akig ang iya amay sa mga Amerikano. Suno sa iya amay sadto pa sang tuig 1913 nag-umpisa ang tanan. Ang giyera kuno sa Bud Bagsak ang pinakamadugo nga masaker nga natabu sa Jolo. Sa libro ni Vic Hurley nga Swish for the Kris sadtong 1936, ginsiling sini nga magapadayon ang giyera sa tunga sang Kristiyano kag Muslim kon indi matrato sang mayo ang mga Muslim. Ka gang iya ginhambal nangin mauod. Parehas sang iban pa nga mga Muslim, ginhandum man sang iya amay nga tani hilway ang Mindanao kag magkaugalingon ini nga  pagdumalahan. Apang madamu na ang mga Kristiyano sa sadto anay puro Muslim nga kumunidad.
	Sa iya kaugalingon, gin-ako ni Fahmida nga mas gusto niya ang mangin Kristiyano. Tungod siguro nga nahisa sia sa mga babaye nga Kristiyano. Mas may kinamararung sila kon ikumparar sa iya. Nahibal-an niya nga mas may kinamararung ang mga kababaihan mga Kristiyano sa pagpili sang ila mangin bana. Hilway sila sa paghigugma bisan sin-o nga ulitawo.
	Nadumduman pa niya ang ginhimo ni Aamir sang Makita sia sini sa tindahan sang batik sa syudad sang Zamboanga. Wala sia sini ginpanangkot kon bala ginahigugma man niya ang ulitawo. Nagderetso ini sa iya amay. Wala madugayan, nangayo na ini sang permiso nga mapangasawa sia. Disiotso lamang sia sang kaslon sila ni Aamir. Sang ila na mahisugtan ang nika-nama ukon marriage contract, ginhambalan gilayon ang adlaw sang ila kasal. Nagpadala sang madamu nga alahas sanday Aamir. Abi niya sadto, manggaranon ang pamilya nanday Aahmir. Bag-o mag-abot ang adlaw sang ila kasal, nagpadala sang melondi ang amay ni Aamir para koloran ang iya mga kamot kag tiil. Indi niya malimtan ang tanan. Madamu ang seremonyas sang kasal, apang sa iya tagipusuon, wala ang kalangkag nga masami mabatyagan sang babaye nga kalaslon.
	Maayo man nga bana si Aahmir. Bisan wala ini ginahigugma ni Fahmida, ginarespeto niya ini. Indi gusto ni Aahmir nga mahamulag sia diri sugod sang kaslon sila nga duha. Ginapasuksok sia ni Aamir sang panglalaki nga panapton. May tabon ang iya nawong. Para kunu matago ang iya katahum. Nahadlok si Aamir nga pag-intresan sia sang lider sang grupo. Kon delikado nga misyon, ginabilin sia sa isa ka lugar. Pagkatapos, balikan sia ni Aahmir. Ginatago lamang sang grupo ang ila ginahimo sa iya. Basan ang bihag sang grupo, wala sia sang makit-an. Kon kaisa, pati sia, ginatabunan ang mga mata.
	Indi niya mahangpan kon ano ang papel ni Aamir sa grupo. May mga upod sila nga mga bihag. May mga Kristiyano. May mga puti kag iban pa. Wala sang busan sin-o sa grupo ang nagpaathag sa iya sang ila sini misyon. Siling ni Aamir, nagasunod lamang sia sa sugo sang pinuno para sa ila relihiyon, para sa Islam. Gusto niya nga magbalik na sa Zamboanga, indi niya gusto ang ila kabuhi sa kagulangan. Madamu na sang pakris ang iya mga kamot. Wala na sia makapamulbos. Sa pamatyag ni Fahmida, gusto na niya ang kabuhi nga malinong.
	Nagapamamag-banag pa lamang sang pukawon sia ni Aamir. Sa una nga kahngayunan, nangin mahamuok ang iya pagtulog sang magligad nga gab-i.
	"Ihanda mo ang tanan mo nga gamit, Fahmida. Idul-ong ko ikaw sa amon kuta. Delikado na nga mag-upod ka sa amon," mandu ni Aamir sa iya.
	"Kon ina ang gusto mo," sabat niya.
	"Kon matapos na ang misyon namon, mangabuhi na kita sang matawhay. Pangako ko ina sa imo."
	"Ano bala ang inyo misyon? Wala ako sang nahangpan sa inyo misyon. San-o ninyo buy-an ang mga bihag?"
	"Kon magbayad ang pamilya nila sang ransom. Buy-an namon sila."
	"Indi matarong ang inyo ginahimo. Wala ina sa Qur'an. Indi ina ang pagsulundaan sa Islam."
	"Mag-untat ka, Fahmida. Ang mga babaye nga Muslim ginadilian sa pagsabat sa ila bana," sing-al ni Aamir.
	Naghipos na lang si Fahmida. Kon akig na si Aahmir, nagahipos na lang sia. Ginhimos niya ang pila ka panapton. Kag bag-o magtaas ang adlaw, ginausoy na nila ang isa ka diutay nga banas.
	May mahawan nga bahin sa sulod sang madawag nga kakahuyan kag nakita ni Fahmida ang mga payag-payag. Indi sia pamilyar sa lugar. Apang ang nahibal-an niya, ara pa sila sa Jolo. Gin-okopa nila ni Aamir ang isa ka payag. Nagapahuwaay na sia sang mabatian ang siyagit. Dali-dali sia nga nagdalandan panaug. Indi niya mabatas nga tulukon ang amo nga talan-awon. Gintakpan ni Fahmida ang iya mga mata. Sa iya pagpiyong nakita niya sang maathag ang tanan. Nagatulo ang dugo sa napugot nga ulo kag nagamurahag pa ang mga mata sang tawo. Nagdalagan si Fahmida pabalik sa ila payag ni Aahmir.
	Ginlikom ni Aahmir sa iya kag sa iya amay nga miyembro sia ini sang bandido nga grupo. Nahibal-an lamang niya ang kamatuoran sang Makita ang pagpugot sang ulo sang isa sa mga bihag. Naghibi sia. Mapintas sila! Mapintas! Kag sa iya dughan, nagtubo ang kaakig kay Aahmir kag sa iya sini mga kaupod. Nabatian niya ang tapak-tapak sang mga tiil ni Aahmir nga nagapalapit. Apang wala sia maghulag. Ang iya lamang nakita amo ang ulo nga pugot, nagatulo ang dugo.
	"Indi ka dapat nagpanaug sa payag, Fahmida!" Si Aahmir.
	"Ngaa ind? Indi mo matago tubtob san-o ang tanan sa akon. Daku nga sala sa aton relihiyon ang pagpatay. Wala sang sala ang mga Kristiyano ngaa bihag. Ngaa kinahanglan ninyo patyon?"
	"Tungod wala sang reaksyon sa kampo sang military. Indi malahalon ang kabuhi sang isa ka Kristiyano sa ila."
	"Indi ina matuod."
	"Kon ikaw ukon ako ang madakpan sang mga soldado, indi man nila kita pagpalawigon. Patyon nila dayon!"
	"Ibalik mo ako sa Zamboanga, Aahmir. Ibalik mo ako didto."
	"Indi pwede, Fahmida. Delikado na. Kamatayan lang masumalang naton."
	"Kon nahdlok ka, ako na lang ang magabalik."
	"Indi ko ikaw pagtugutan, Fahmida. Kon mapatay ka, mas mayo nga duha na lang kita."
	

	







8







Title:Ang Nagapangaluyag nga Indi Makita
Ang Nagapangaluyag nga Indi Makita...
	Sa sina sia masami ginapahanumduman sang iya mga ginikanan.
	"Iha, Karen, abi pagpakigsimpon man sa imo mga amiga," hambal sang iloy. "Daw wala gid ako makabati nga nagabarkada ka."
	"Huo man, iha," sugpon man ni Tyo Anton nga iya amay. "Ngaa wala ka gid imo nagaguwa sa balay kon ari ka diri sa aton? Magpamasyar ka upod sa imo mga amiga sadtong sa high school ka pa."
	"Ginatamaran ako, Mama, Papa. Mas gusto ko pa nga magpakuribong sa akon hulot kag magbasa tubtob kapuyon ang akon mga mata," rason ni Karen. "Ano man ang makuha ko sa barkada?"
	"Apang, iha, sa subong mo nga bataon, kinahanglan makipagsosyalan ka man sa mga bataon," puis sang iloy.
	"Pabayai lang ako, Ma," dayon hakson ni Karen kag halukan ang nakabalaka nga iloy.
	"Pabayai na lang matuod inang anak mo, Consing," hingapos ni Tyo Anton nga wala na maglubag pa sa rason sang anak.
	Sina nga gab-i, sa hulot sang mag-asawa, amo man gihapon ini ang ila ginaestoryahan.
	"Ay Anton, daw ako ang nagakabalaka sa sining panimuot sang imo anak!"
	"Ngaa naman?" inatubang sang tigulang nga lalaki ang asawa.
	Tungod gani sang iya ginahimu nga pagpakuribong sa iya hulot kon ari sia sa balay. Wala gid ako makahibalo nga may mga abyan sia nga nagakadto diri sa balay kon ari sia mag-abot gikan sa syudad. Ang iban nga katulad niya sing panuigon, nagalagaw kag nagapakig-upod sa kaabyanan kon makapauli sa ila banwa gikan sa pagbutho sa syudad," kag nagginhawa sing madalum si Tya Consing.
	"Kon sa bagay matuod. Daw iban matuod ang aton anak. Indi mahuyugon sa higala kag pag-usik sang panahon upod sa mga barkada. Apang sa pihak nga bahin pabor gani sa aton nga mga ginikanan kon magsubong sina Karen."
	"Ngaa naman, aber?" nakibot nga usisa sang tigulang nga babaye sa bana. "Ano ang kinaayo dira?"
	"Una, maka-concentrate ang anak mo sa iya pagtuon. Ikaduha, indi sia makatuon sang mga balingag nga batasan gikan sa pagpakigbarkada. Maayo lang kon maayo nga barkada. Apang kon lit-ad kag balingag nga mga abyan, madala pa kag malatnan ang imo mabuot nga anak. Ikatlo, kon diri sia nagapakuribong sa balay kon wala sia sing klase, mapahilayo sia sa katalagman kag mga aksidente. Ikaapat, malinong ang aton hunahuna nga wala sing magaabot sa iya nga kalalat-an samtang yari siya sa balay," malawig nga paathag sang bana.
<b>Ang Nagapangtakos nga Bangkay</b>
<i>Maria Luisa S. Defante-Gibraltar</i>

	Isa naman ini ka kasaysayan bahin sa mga amamanhig. Suno sa mga tigulang, ang amamanhig isa ka tawo nga kon mapatay gani nagakabuhi liwat kag pagkaligad sang pila ka adlaw liwat naman mapatay. Sadtong indi pa nauso ang pag-embalsamar sa minatay, masami nagatuhaw ang sugilanon bahin sa mga amamanhig. Nga kuno si amo sini kag si amo sadto nga napatay nagbangon liwat kag nabuhi. Kag pila ka adlaw nga nabuhi, liwat naman nga napatay. Ini nga pagkapatay kag pagkabuhi sang isa ka tawo patimaan nga ini sia isa ka amamanhig.
	Sa sini nga mga dinag-on nga naglapnag na kag nauso ang pag-embalsamar sang minatay, ang mga ulihing tubu wala gid makabati sang mga sugilanon bahin sa amamanhig. Paano pa ang pagkabuhi sang isa ka may gudo sang amamanhig kon wala pa sia maisahi ka adlaw nga napatay, gilayon sia nga ginpaembalsamar sang iya panimalay? Bisan ano pa ang iya abilidad sa pagka-amamanhig, indi na niya magamit ang iya abilidad tungod ang iya mga kaugatan may nagalatay na nga bulong nga ginagamit sa embalsamasyon.
	Ini nga sugilanon sang nagpangtakos nga bangkay ginsugid sa akon sang isa ka malayu na nga paryente sang skon bana. Si Tya Pasing nagapanuigon na sang otsenta anyos kag iya ini inagihan sang nagapanuigon pa lamang sia sang kinse anyos. Si Tya Pasing tumandok sang isa ka banwa diri sa Iloilo. Nagdaku sia sa luyo sang iya mga ginikanan kag lima ka utod. Apang sang nagahinampot sia sa dose anyos ginkuha siya sang iya amay nga nagapuyo sa isa ka probinsya diri sa Panay.
Wala sing anak ining tiya ni Tya Pasing. Baw-as sila sang iya bana gani ginpakamaayo nila nga adoptahon si Tya Pasing tungod ining mag-asawa may sarang sila sa pangabuhi kag malapad ang ila kadutaan sa ila banwa. Naluyag man sini si Tya Pasing tungod makapagusto sia sa luyo ni Nanay niya Masay kag Tatay niya Porong. Kon magpabilin sia sa luyo sang iya ginikanan, haluson gani sia makabayu sing maarus-aros tungod anum sila ka mag-utod ang palabistehan sang ila mga ginikanan. Halos gani sila makakaon.
	Si Tyo Bernan nga amay ni Tya Pasing nagapamugon aman sa may malapad sing kadutaan. Subong man ang iya iloy. Wala sila sing kaugalingon nga duta nga sarang masap-an sang ila kinawala. Si Tya Masay nakapamana kay Tyo Porong nga dutaan sa ila banwa gani nga nagsulhay ang iya pangabuhi kon ipaanggid sa iya utod nga si Bernan. Pogado gid ang pangabuhi sang mga ginikanan nanday Tyo Bernan kag Tya Masay. Sang mapatay ang mga ini wala gid sila sing bisan isa ka palad nga duta nga ginbilin kanday Tyo Bernan kag Tya Masay. Maayo si Tya Masay kay dutaan ang napamana. Apang si Tyo Bernan pigado man ang panimalay ni Tya Sabel nga iya napangasawa. Kag nakaanak pa sila sing anum. Si Tya Masay may sarang sa pangabuhi apang wala mabugayan sing anak. Gani si Pasing nga anak sang utod nga si Bernan ang ginurahol niya nga saguron kag patun-an. Tungod napiho nanday Tyo Bernan kag Tya Sabel nga indi nila matunan si Pasing, nagpasugot na lang sila ng ipadala ang anak sa utod sini sa liwan nga banwa. Dugangan pa nga naluyag man si Pasing nga makatilaw sang pangabuhi nga masulhay, makabiste sing maayo, kag maluwas sa initan ang lawas, nagpasugot ini nga malayu sa ginikanan.

<b>May Nagadaguhob nga Tingog</b>
<i>Maria Luisa S. Defante-Gibraltar</i>

      Ang nagasugid sini nga sugilanon amo si Imon nga abyan sang akon bana. Si Imon isa ka engineer kag didto nagapangalagad sa isa ka sentral sa Negros occidental.
	Sang dyutay pa kuno sanday Imon sa uma sila nagapuyu. Mangunguma ang iya amay kag ang iya iloy sa ila lamang balay nga nagaatipan sang kabataan kag sang ila panimalay. Lima sila ka mag-utod, apat ka lalake kag bugtong nga babaye nga kamanghuran.
	Bisan sa uma lamang ang magpamilya may sarang sila sa pangabuhi kay sa ila duog sila ang may pinakamalapad nga duta. May baynte ektaryas ang ila humayan nga ginapaobra sa tawo. Ang amay ni Imon nagbilin sang tatlo ka ektarya nga sia gid ang nagapangamot nga ginabuligan man sang apat ka mga anak nga lalake ng sadto nga panahon nagahingurusgan gid kag nagasundanay lamang sa high school. Bisan week-ends lamang nagapauli ang mag-utod kay sa banwa sila nagatiner kon may klase apang sa Sabado kag Domingo, nagabirabira sila sa pagbulig sa ila amay.
	Bugtong si Tyo Cari nga ila amay. Ining baynte ektaryas nga duta amo ang napanubli sini sa iya amay nga si Lolo Torib. Buhi pa ini. Mga kawaluan na ang iya panuigon apang mabaskug pa magpanilhig sa ila ugsaran kag nagapamis-ak pa gani sang kahoy. Nagabulang pa gani ang tigulang kon dal-on ni Tyu Cari sa bulangan. Ini ang paborito nga kalingawan ni Lolo Torib.
	Sa ila duog kilala sang tanan si Lolo Torib. Indi ini bangud sa ila malapad nga duta. Indi man bangud nga nakalambot sia sa kawaluan nga pangidadon kay madamu sa ila baranggay ang may subong sina nga pangidaron. Kundi kilala sia bangud sang iya tuman kadaku nga tingog. Nagadaguhob ini kon may ginatawag sia. Wala mahibal-an kon ano ang kabangdanan sini.
	Nagakatabu lamang ini kon sia may ginatawag, may ginasinggitan ukon may ginakaaakigan. Kon sa ordinaryo lang ang panghambal, mahinay ang tingog ni Lolo Torib. May kalukmay, may kalulo. Kaswabe lang pamatian.Nagatingala gid sini si Tyo Cari. Bisan ato sa pila ka banglid malayu sa ila balay ang iya anak nga nagapaharab sang ila mga hayup kaupod sang ila mga kabulig sa uma, mabatian pa ang panawag ni Lolo Torib.Nagalanug sa kabungyuran.
	"Nay, ngaa subong sinna ang tingog ni Tatay? Ngaa nagaguhob gid ina?"
	"Ay ambot, anak. Wala man gani ako sina makahibalo. Sobra duha ka tuig ang iya pagpangaluyag sa akon pero wala gid ako makahibalo nga amo gali sia sina kon may ginatawag."
	"Araw pa ang imo, Nay. Duha ka tuig kag wala mo gid mabatian ang katunog sang iya tingog?"
	"Ay, wala gid anak. Sa kamaturoan gani, ang iya gid ka swabe kag malulo nga tingog amo pa ang akon makursunadahan. Man daw maano gid ako sa kaluyag sang tingog ni Tatay mo sadto."

<b>Natalana na ang Kamatayon</b>
<i>Maria Luisa S. Defante-Gibraltar</i>

      "Ano bala ina nga sugilanon ang ginsiling mo sa imo sulat?" usisa ko kay Mars sang namasyar ako sa iya isa sadto ka Domingo sing aga matapos ako makasimba. Naghapit ako sa iya kay ginsulatan niya ako nga pakigkitaan sia kay may isugid sia sa akon nga sugilanon nga bagay gid kuno isulat sa aton "Indi Mapatihan..." Interesado ako sa mahibal-an gani nagdalikat gid ako sa pagpakigkita sa iya. Upod ko ang akon desiotso anyus nga anak nga si Apple.
	"Nang Lu, katahum sini nga isulat mo. Matuod gid ini nga natabu sunu sa nabasahan ko," pakig-una ni Mars nga maukud sa iya ginagansilyo sang magsamput kami sa ila puloy-an. Ang iya mabuot nga bana nga si Ding masaku man sa pagbusisi sang iya mga kamera sa isa ka pamusod sang ila balkon. 
      Isa ka professional photographer si Ding. Samtang sadto nga tion, ang ila sa mga anak nga sanday Leomar kag Bingbing yara sa ugsaran nagahampang sang table tennis, ang ila kamagulangan nagabantay sang ila sarisari store sa atubang sang ila balay.
	"Ngaa Manang Malu, ano inang nadumduman nga ipasulat sa imo sining asawa ko?" sal-ut ni Ding nga nag-untat sang iya ginahikot kag magbuylog sa amon sugilanon.
	"Ambot gani sa asawa mo nga inia," nagayuhum ko nga sabat nga napgpangilay kay Mars.
	"Nahibal-an mo, Tay, may nabasahan ako nga isa ka matuodtuod nga hitabu kag ini ang akon isugid kay Manang," balikid ni Mars sa bana nga naglingkod sa iya luyo.
	"Basi indi ina mabaton sa magasin?" sunlog ni Ding.
	"Araw ka man imo. Matuod gid man ini kag napiho ko nga mabantala ini" pamilit sang asawa. Nakakadlaw kami ni Ding.
	"Kon ikaw na lang abi ang magsulat? Padayon nga sunlog sang bana.

      "Pwede man kon kahibalo lang ako," maabtik nga balos sang asawa. "Ang problema lang ugaling kay indi ako makahibalo magsulat."
	"O sige, abi Mars sugiri ako sang ginasiling mo," hingyu ko nga nagpwesto sing maayo sa akon ginalingkuran agod makahanda na sa pagpamati sang igasugid sang akon abyan.
	Si Virgil isa ka ulitawo nga mahuyugon sa pagpaniro sang pispis. Halos ang iya libre nga panahon iya ginahinguyang sa sini nga kaduyugan. Sa masami kaupod niya ang mahirup niya nga abyan nga si Al. Kon diin sila nagapakalambut oara lamang sa pagpaniro.
	Sadto nga mga tinuig ang kabukiran, katalunan kag kalasangan, wala pa sang nagaluntad nga mga NPA kay madugay na ini nga natabu. Kag sadto nga mga dinag-on, malinong pa kag mahidaiton ang mga Pilipino. Wala sing ginatawag nga pagsipak. Wala sing banggianay sa ginapatihan, sa ideolohiya kag sa iban pa nga mga bagay.
<b>Gab-i sang Kalisang</b>
<i>Maria Luisa S. Defante-Gibraltar</i>

	Sang gabi-i sina, sanday Dr<pd>.</pd> Bueno ka gang nars nga naga-duty sadto nga tion nga si Marisa may ginpabata nga isa ka ginang sa delivery room sang amo nga ospital. Apat ka bulan ang pagdala sang amo nga ginang. Indi man lubos nga ginpabata sia kundi nga daw sa nahulugan ini sia, gani sanday Dr<pd>.</pd> Bueno kag Marisa ang nagserbisyo sa iya.
	Nakaligad ang pila ka gutlo, kinugmat ang doktor kag nars sang Makita ang nagguwa sa amo nga babaye. Dili sila makapati! Makapila nga nagpamisok ang duha sa pagpati nga panan-awan lamang nila yadto nga talan-awon. Indi isa ka alang-alang nga lapsag ang ginbun-ag sang amo nga iloy. Ang nagguwa sa iya lawas daw isa ka dyutay nga mga kamot nagatiku man nga makahaladlok tulukon. Ang daw tuko nga lapsag nagatinga kag nagahingagaw sang iya kabuhi.
	Pila ka gutlo nga naurongan sanday Dr<pd>.</pd> Bueno kag Marisa. 







8







Title:Gaba
<b> Gaba </b>
Ariston Em. Echevaria

      Bisan matuod nga buloburingoton ang iya pangguyahon apang matalupangdan nian sa nawong ni Julian Sipil ang busog nga kabubot-on  kag balatyagon sang matapos niya ang pagpunong sang mga buhangan sang pila niya ka mga kahon sang talamnan sa Sityo Hayahay sa Baryo Soledad. Mabakod kag himpit yadto nga pagpunong sang mga buhangan nga bisan isa lamang ka tulo nag tubi wala sing makalusot sa iban nga mga talamnan nga katambi. Si Julian sipil dili maluyag nga mag-agom sing tubi ang mga talamnan nga katambi sang iya kaugalingon. Dili sia luyag nga ang tanom sa iya katambi magpanglambo subong sangsa iya. Ang tubi, wala labot sang abono, amo ang daku nga makabulig sang madasig nga paglambo sang humay agod maayo ang pamunga, siling niya. Samtang nagalatay sia sa kahon sang iya talamnan pakadto sa gangaan sang iya pasakaan, ang iya panulok yadto nagakanap sa malapad nga banglid sang bungyod sang Abukay nga ginasabak sang iya talamnan diin ang mais nga iya ginpanggas nagabalhinbalhin ang pagdulomdulom samtang ginadapulay sang mahumok nga hangin sang kahapunanon. Sa iya hunahona, si Julian Sipil nagasiling nga wala sia magsala sa pagkaingin sang mga kahoy sa amo nga bahin sang lasang sa bungyod sang Abukay kay ang mais nga iya napanggas malabwak ang pagpanubo nga kon updan lamang sang mayo nga panahon magapatubas sia sing madamo nga pinasong bisan wala sia maggamit sang abono. Ang amo nga bahin sang banglid sang Abukay amo pa lamang matandog sang makaraw nga kamot sang mangungoma, gani hanalon kag walas ing kinahanglan nga abonohan ang mais ngaiya ginapanggas.
	Sa panghanduraw ni Julian Sipil, sia naman ang labing mapinatubason nga pumoluyo sang Baryo Soledad karon nga tuig. Ang iya humay sa talamnan nga nagasabak sang bungyod sang Abukay kag sa nasadsaran sang banglid nga pinanggasan sang mais may kalagtom nga labaw sangsa nagapanubo sa katambi nga mga kinahon sang talamnan kag nagapatimaan sang hamungaya nga panganihon kag aptubason. Anano abi ang pagkaangay, labi pa ang pagdaog, sadtong iban nga mga kinahon sang humay sangsa iya kay makaagom lamang yadto sing pinasaka nga tubi kon ini mag-awas sa kahon sang iya talamnan? Ang pinasaka nga tubi dili makalaton sa iban nga mga talamnan sa Sityo Hayahay kon dili mag-agi sa talamnan ni Julian Sipil.
	Sa pagkamapinatubason ni Julian Sipil karon nga tuig, ang mga pumoluyo sang Baryo Soledad, sa tion sang puraot kag pigapiga, sa iya puloy-an naman magapadulong sa pag-ayap sing kalan-on. Sa sini nga kahigayunan, siguro gid nga makapilak sia. Ipadalawat niya ang iya mais sa tag-P18.00 ang pasong kag ang iya humay sa tag-P22.00 ang pasong. Sa wala'y duhadoha karon nga tuig makapilak sia sing labaw sangsa tinalikdan nga dag-on.
	Sadtong mga tinuig nga nagligad maalwan si Julian Sipil sang tubi nga iya ginapasaka. Ang mga katambi niya nga palangumhan ginapaambit niya sang tubi sa tapos sia makapatubig sang iya mga kinahon. Sa amo nga kaalwan, diutay ang iya kinalabaw sing patubas sa iya mga kaingod nga mga mangungoma. Kag yadto nga mga katambi niya subong kay Lucas, kay Mando, kay Talyo, kag huo, kay Pablo nga sadto kasumpong niya sa pagpangaluyag kay Nelya, nagpaindis-indis sa iya sa pagpadalawat sang humay. Yadto nga pagpaindis-indissang iya mga kasubong nga mga mangungoma nagpanubo sang natipon niya nga pilak.
	Apang karon nga tuig nagpamat-od si Julian Sipil nga kinahanglan dingutan niya ang iya mga katambi sa pagpatubi sang ila mga kahon. Labi na gid si Pablo, ang nagmadinalag-on sa pag-angkon sang paghigugma ni Nelya, ang lin-ay anay nga nangintalamdon sa iya kagayon sa Baryo Soledad.
	Nadumdoman ni Julian Sipil yadtong isa ka gab-i mga 13 na ka tuig nga nag-agi. Nagkadto sia sa balay nanday Nelya. Sang magtalakdang sia sa ikatlo nga halintang sang balay sang dalaga, nakadipyas ang wala niya nga tiil. Ambot kon anano nga dimalas nga ang sipil nga tudlo  sang iya tiil nakaguot sa diutay nga buho nga inagyan sang palay sa madre sang hagdan. Madugay lamang ang iya giusgios sa hagdanan apang nabudlayan sia sa paghukas sa naguot nga sipil sang iya kumalingking. Sang maggwa sadto si Nelya nga natingala kag sa pagtan-aw kon nagaano sia, amo man ang pagsampot ni Pablo nga subong man may balatyagon sa pag-angkon sang pag-alila kag pagpakamahal ni Nelya. Ginsikaran sadto ni Pablo ang madre sang hagdan kag butongon ang wala niya nga tiil. Didto pa kag mahukas ang iya sipil apang diutayan lamang mautas. Bangod sang masulog nga dugo nga nagtubod sa pilas, nagpauli na lamang sia nga wala na magsap-ong sa balay nanday Nelya. Kag nangin kabangdanan yadto sang pagkahulog sang kasingkasing sang dalaga sa mga palad ni Pablo.
	"Buwisit! Dili sukod sang akon kapalaran ang magtambi sing pangabuhi kay Nelya," himulongong ni Julian Sipil samtang nagapadulong sa ulohan sang iya pasakaan. "Apang kon dili ako nagmadinalag-on sa paghigugma," padayon niya sa iya hunahona,"diri nakon bawion sa pagpanguma; sa maayo nga pagpatubas kag pagdingot sing tubi nga kinahanglanon sang mga tanom sang akon katambi."
	Ang ngangaan sang pasaka ni Julian Sipil nahamtang sa abagasang busay sang Sapa Libertad sa ilaya sang mga kinahon sang talamnan nga nagasabak sang bungyod sang Abukay. Kag karon nga kahapunanon nga pagtan-aw ni Julian Sipil sini, iya nakita ang mayo nga kahimtangan sang pag-ilig sang tubi; halos ini nga tanan nagtingob sa kanal sang pasakaan. Sa pihak nga bahin, ang Sapa Libertad naghurman halin sa abaga sang busay sing mataas nga pangpang sa kilid sang mga talamnan sa Sityo Hayahay. Amo nga luas sa abaga sang busay sa ilaya sang talamnan ni Julian Sipil wala na sing iban pa nga duog nga sarang mabatakan sang tubi sang sapa.
	Halin sa abaga sang busay, ang pasakaan nagalagit sa ugsangan sang bungyod sang Abukay kag mangita sang mga talamnan nga nagsabak sang amo nga bungyod, labi na gid sa mga kinahon sang talamnan nga ginapanag-iyahan ni julian Sipil. Nadumdoman niya ang pagbangon sang pasakaan bangod sang paglawig sang tingadlaw nga natabo sadtong mga lima ka tuig nga nagligad. Tingadlaw yadto nga halos nagkalaya ang mga tanom kag nagkalahubas ang magagmay nga mga sapa kag tuboran. Ang mga talamnan nagpalamangag. Apang ang kinaugali sa sakop sang bungyod sang Abukay sa Sityo Hayahay nakapamatok sa kabangis sadtong malawig nga tingadlaw. Ang Sapa Libertad, bangod sang matambok nga mga kakahuyan nga nagakunop sang nasambit nga bungyod, labi na gid didto nayon sa ilaya sang busay, wala maninggol sa pagbagang sadtong malawig nga init. Padayon ang matubod nga pag-ilig sini sa sapa. Natabangan ang pagkalaya sang iya mga tanom kag subong man ang iya mga katambi bangod sang iya pasaka.
	Apang wala madugay ang maayo nga kahigayunan nag ginadulot sini nga pasakaan. Gintunaan ini sang pagkabungkag sang paghidait sa katilingban sang mga mangungoma sa Sityo Hayahay. Nagbun-ag ini sing handom kay Julian Sipil sa paglupig sang iya mga kasubong. Agod nga sia lamang ang makapatubas sing labaw sangsa iya mga kaingod, dili niya pagpalutunon ang tubi sa mga kaiping nga mga kinahon sang talamnan. Dili mayo, siling niya, nga magdagaya ang patubas sang kaingod niya nga mga mangungoma. Kon sia lamang ang may madamo nga pinasong sang humay, ang mga pumoluyo sang Baryo Soledad sa iya magdangop sa pag-ayap sang ila kalan-on.
	Nabatyagan sang mga katambi ni Julian Sipil ining dinalok niya nga katuyoan. Gani, pagka-aga sadtong kahapunanon sang iya pagtan-aw sang ulohan sang pasakaan, si Lucas ang isa sang iya mga katambi sa Sityo Hayahay, nagpangabay sa iya nag kon mahimo palatunan ang iya kag ang iya man kaiping nga talamnan sang tubi.
      	"Hulatholat lang, Lucas," siling ni Julian sipil sa paningognga mabugnaw pa sa tingga," kon masalama na ang tanan nga mga kinahon sang akon talamnan pasayluhon ko sa inyo ang tubi."
	"Daw natubian naman ang tanan nimo nga kinahon?" Tugda ni Lucas.
	"Ako ang nagaptubi sang akon talamnan, Lucas, kag ako lamang ang makahibalo kon san-o nakon pauntaton," pahayag ni Julian Sipil sa paningog nga daw lampos nga nagalagdos sa igbalatyag sang iya kaatubang.
	"Ti, san-o ayhan ako kag ang iban nga katambi naton makapatubi sang amon talamnan?"
	"San-o? Kundi kon makatapos ako."
	Wala na magsabat si Lucas. Mabudlay na kon magsasalbidanay pa ang ila sugilanon. Nahibaluan na niya ang tutuo nga balatyagon ni Julian Sipil. Busa naglakat na lang sia nga dala ang salait sang aligutgot.
	Ang mga talamnan nga tambi sang kaugalingon ni Julian Sipil mamulalongan nga napatubian sang aga sang madason nga adlaw sang pagpakigkita ni Lucas sa tag-iya sang pasakaan. Ang humay nga tanom sini nga mga talamnan nagmarimasa katulad sang tanom ni Julian Sipil. Ang buhangan sang talamnan ni Julian Sipil nagapakita nga nakaagi sing buhang. Kag sang magkitaay si Mando, ang isa sang mga mangungoma sa Sityo Hayahay kag si Julian Sipil, ginsukmatan niya ini.
	"Hunahona ko gintugotan mo si Lucas kahapon sa pagpalaton sang tubi," sabat ni Mando.
	"Wala. Nagsiling ako nga mapalatunan ko sia sang tubi kon makatapos na ako aptubi sang akon mga kinahon," paathag ni Julian Sipil. "Kag kon padayunon ninyo ang pagkawat sang tubi sa akon talamnan, may bangkawon ako sa inyo," pahibalo pa gid niya.
	"Dili na ina mayo nga sugid kon matabo," himulongon ni Mando nga wala na magpalawig sang sugilanon kay Julian Sipil.
	Bangod sadto nga pagkawat sang tubi nga iya ginabukot sa iya talamnan, ginapakamaayo ni Julian Sipil ang pagbantay sang iya talamnan kon gab-i. Kag pagkagab-i sadto nga daan didto sia naghukmong sa higad sang iya panggas nga mais sa banglid sang Abukay nga ginasabak sang iya talamnan. Sang mga ikapito ang takna sa gab-i nasinag  niya nga may nagagarhom nga nagalatay sa kahon sa tabok sang iya ginahukmongan.
	"Ay, banyaga gid matuod," kumod niya sa iya kaugalingon samtang nagahaplushaplos sia sang inutod nga malabutkon nga kahoy sang aghu nga may kalaba nga labaw pa sa iya kataas nga kapin sa lima ka tapak. "Maaguman gid sini karon ang dili magkalaamo kon dili sia makalikis," padayon nga kumod niya. Nagtindog sia kag maglakat palibot sa kahon sang iya talamnan nayon sa pangpang sang sapa kag magpadulong sa kahon nga ginalaktan sang nagagarhom nga iya nakita. Kaangay sia sang kuring nga nagatiid sang ilaga.
	"Aba, daw kaugalingon niya ang ginalaktan sang buangboang," panghunahona ni Julian Sipil samtang nagadasig ang iya tikang sa pagsunod sang iya ginatiid. "Mapiang ka gid akron nga tonto ka kon malabrahan ka sining akon ginauyatan," dugang nga dabdab sang iya panumdoman.
	Sang makalambot sia sa antad nga mga tatlo ka dupa kag tunga halin sa iya ginatiid, namasnahan niya nga ang iya ginasunod dili kay gulang nga tinuga nga kaangay-angay niya sing panuigon kundi isa ka bata nga ayhan nagahinupang sa edad kag nagataas sing apat pa lang ka tapak.
	"Ayhan bata ni Lucas ukon iya man ni Mando," pamulong ni Julian Sipil sa iya hunahuna. "Bata  pa lang ining salbahi apang mabulig na sang pagpanakaw sang akon tubi. Abi karon kay han-usan ko sining akon ginabitbit," dugang nga himulongon niya.
	Wala gid makabalikid ang ginasunod ni Julian Sipil  nga mga isa na lang ka dupa halin sa iya. Kag sang makapalapit sing mga labanlaban sa tunga sa dupa si Julian Sipil sa likod sang iya ginasunod, sa gilayon iya ginhanot ang inutod nga kahoy sang aghu ang likod sang bata.
	"Hi...yo...ay...a.....a! tiyabaw sang bata nga naglukso katulad sang nakibot nga kuring. Naglumpat ini halin sa kahon sang talamnan kag diutay lang magbalintong sang magtupa sa talamnan.
	"Hoy, Carlos, ikaw gali...?" Singgit ni Julian Sipil nga dinakop man gilayon sang daku nga kakulba. Paano abi kon ginlasid gid niya kutob sang iya kusog ang bata sang iya man lang magulang nga babae?
	"Huo, Tay Julian, ako ini."
	"Ngaa yari ka?"
	"Kay nagsiling ka man nga ginabuhangan ang imo talamnan kag kawaton ang imo tubi kon gab-i. Gani nagaalibhat ako sa pagtan-aw kon sin-o ang nagatistis sa imo."
	"Panulay ka nga bata ka," pamasulbasol ni Julian Sipil."Abi kon nalampusan ko ikaw, kundi nadisgrasya pa kita," dugang niya. "Kon maghimo ka sing subong sini, kinahanglan magpahibalo ka," paandam niya.
	"Wala ako maghunahona nga magaalibhat man ikaw karon nga gab-i," pahayag sang bata.
	"Ti, nasakit ka?"
	"Diutay...Siguro naladgad ang akon hawak," pahibalo sang bata.
	








8







Title:Ang Pagsukob sang Unod sang Pinggan...
Ang Pagsukob sang Unod sang Pinggan...
      Amo man ini ang iya nabatyagan sadtong nagligad nga bulan, sang may magsulod nga isa ka grupo sang estudyante sa ila baryo kag gintipon man sila. Ginhakwat ang daku nga TV halin sa balay ni Kapitan, ang DVD player, ang karaoke. Ginpatan-aw sila sang pelikula. Upod niya ang anak. Pinakopya niya kay Budoy ang titulo sang pelikula sa napangayo nga papel kag nahulam nga bolpen sa isa ka estudyante: <i>The Inconvenient Truth. </i>
      Nakatapos man si Maring sang hayskul. Nasundan niya ang pelikula. Ilabi na bangod makahaladluk matuod paminsaron nga lapit na matapos ang kalibutan sa pagkaguba sang kabukidan kag kadagatan sini bangod sa paghimulos sang katawhan. Amo nga ining pagdaba-daba sang udto, ginatawag nga <i>global warming. </i> Ginsulat sang isa ka estudyante ining tinaga sa pisara, upod ang pangalan sang nagaistorya nga kuno amo ang anay Bise-Presidente sang Amerika. <i>Al Gore. </i> Gwapo ini nga tawo nga nakayuhum-yuhum man si Maring dungan sa pag-udyakan sang kadalagahan. 
      Pagkatapos sang pagguwa, gin-isa-isa sang mga estudyante ang magagmay kuno kag simple nga mga pamaagi nga mahimo nila sa baryo agod mahagan-hagan ining <i>global warming.</i> Parehas abi sang paglikaw sa paghaboy sang basura sa suba kag pagsunog sang plastik. Apang ang nagmarka sa paminsaron ni Maring amo ang pila ka suhestyon sang mga estudyante nga iya dugang ginpakopya sa anak, bangod nagahandum ini mangin abogado: <i>micro-watershed project, nursery</i>, <i>farmers cooperative</i>. 
      Nahibal-an ni Maring nga maambong ini nga mga tinaga kag mabudlay sa pagkadungganon man sini nga tani, nakahimo siya sang sinakol kag napabahaw sa mga estudyante. Wala siya sing duda sa kabubut-on sang kabataan. Apang ining duha ka bisita, daw sa mga tampuhaw nga nagahimulos sang ila kaimulon nga daw sa ginasuduk ang iya suluksulok. Maayo lang kay may buot ining ila Kapitan; wala nauyang ang iya boto sang nagligad nga eleksyon. Apang tubtob sa diin ang kusog sang tingog ni Kapitan Alex kon hinali mangin ulipon ang munisipyo sa presyo nga igakumpas sang ini nga mga negosyante? 
      Pulo ka kilometro ang kalayuon sang ila baryo sa banwa. Ang pagsulod diri sang pangayaw ukon sang mga taga-banwa kag taga-syudad nagakahulugan nga pagtulutumbo sang ila buli sa batuhon nga kalsada kag pagdalhit sang ila atay sa wala katapusan nga patukad-dulhog. Kon tabuan pa nga tag-ululan, paglakat ini sa lutak. Sa mga panahon sang eleksyon, may nagasulod nga grider sa pagpatag sang ila kalsada, may mga baras nga ginasuka sang dalagku nga trak.  Madamo sa ila ang <i>nagakuntani</i> eleksyon sa kada tuig. Bangod sini, namutikan ni Maring nga madamo sang mga taga-banwa, mga taga-syudad - mga maalam nga tawo halin sa simbahan kag gobyerno kag mga pribado nga ahensya - ang nagasulod sa ila baryo sa pagdala sang <i>edukasyon</i> kag <i>pag-ugwad. </i> 
<b>SAGAL-I</b>
<b><i>By Bryan Mari Argos</b></i>

	Duag tsokolate si Pami.  Daku-daku lang sa iya gamay ang mal-am nga kuring nga puti nga pirmi naga duaw sa lanay sang mga Arbes.  Dayun ini ganlahay ni Pami kag ginakalangkag asta nga maglat-as ang kuring sa kodal. 
      Wala na ang kabaskug ni Pami.  Naga hamyang siya nga wala naga ginhawa sa salug sang lanay.  Nagalurupad ang mga agindan sa iya palibot kag naga balingaso ang baho sang garok nga unod.  Nagatawil ang iya dila nga may naga tulo nga maitum nga likido sa iya baba.  Nag-hilap sa iya nga kilid ang isa ka dili makita nga kutsilyo kag nag buka ang isa ka mahaba nga pilas nga gingwaan sang gatos gatos nga mga ulod nga puti. 
      Naalimpungatan si Pablo sa iya damgo kag nagbugtaw nga nagatuluhagay ang balhas sa iya guya kag mga braso.  Madasig ang iya pag ginhawa.  Daw halos masimhotan pa niya ang baho sang garok nga unod ukon ayhan, basangaw lang yadto sang iya ginhawa nga nangin mabaho sang serbesa sang wala hugma nga ininom sang nagligad nga gab-i?  Madasig man ini nga nadula kaupod ang mga handuraw sang iya damgo  Ginlingat ni Pablo ang alarm clock sa tupad sang iya katre kag nadiparahan nga alas tres pa lang sang kaagahun.  Nagabugong ang erkon sa kahibon sang kaaganhun.  Ginpaandar niya ang lamshayd sa iya tupad.  Nagbangon siya kag ginkuha ang kalong nga baso nga bubog sa may lamesita sa tupad sang iya katre.  Nag gwa siya sa iya kwarto.
      Malayo ang kusina sa iya kuwarto.  Bagtas ni Pablo nga ginlakat ang mahaba nga koridor padulong sa kusina.  Nagaduyog-duyog siya sa kahulugbon nga nabililn sa iya bagul.  Naagyan niya ang kuwarto sang iya mga ginikanan.  Mahibon.  Mahamuok ang ila tulog.  Madason, ang kuwarto sang iya manghod nga si Julius.  Mahibon man ini maluwas sa mabaskug nga huragok sining iya duktor nga utod.  Masunod niya nga nadangtan ang malapad nga sala sang pamilya nga may mga narra nga muebles nga nagainggat sa malubog nga suga nga nagasulod sa malapad nga mga bintana gikan sa mga naga-agi nga traysikol sa kalye Magallanes.  Pantaw niya ang maputi nga pader sang kusina.  
      Ginpasiga niya ang suga sa kusina kag ginbuksan ang frigider.  Bation ang mahinay nga tukar sang sonata nga nagalapus sa plywood nga puerta sa tupad sang frigider - kuwarto ni Betya, kabulig sang mga Arbes. May tubod pa sang lubi nga nabilin halin sa ila pagpanihapon.  Gin-ula ini ni Pablo sa iya baso kag nag-inom samtang nagasandig sa bukas nga puerta sang frigider.  Diyutayan lang niya mabuy-an ang baso sang may nagdapyas sa iya tiil nga daw mabalahibo.  Gintulok niya ang iya tiil.  Si Pami man lang nga nagapa-angga ang iya nakita.  Gin butang niya ang iya baso sa timbulog nga lamesa kag ginpulot ang ido.  Dayun niya nga ginkungkung ini kag gin kalot-kalot ang ulo.  Gindilapan sang ido ang iya kamut.  Ginbutang niya ini kag dayun nga nadumduman ang iya damgo.  Maayo lang nga damgo lang yadto kay kun indi, magasakit gid ang buot sang iya amay nga si Bert nga tag-iya sining mapinalanggaon nga hinuptan.  
      Gamay lang ang minagulangan ni Alberto Arbes sa iya mga bata nga lalake.  Katurse pa lang si Tessie kag siya, diyese-sais sang nagbusong si Tessie kay Pablo.  Nag-bukod sila sa ila ginikanan kag nagnegosyo.  Madasig sila nga nag-asenso kay pareho sila nga mag-asawa nga nagabaligya sa Teodoro Arcenas Trade Center sang ulutanon sang una.  Sa dili madugay, nakatipon sila sang kapital nga ila ginpangsugod sang gamay nga lending.  Bisan pareho sila nga duha nga wala nakatapos hayskul, napaeskwela nila ang duha nila ka lalake sa mga pribado nga eskuwelahan.  Nakatapos si Pablo sa komersiyo kag may iya naman nga bay-en-sel nga negosyo,  kag si Julius naman nagaresidensiya na sa pagka-duktor sang medisina.   Soltero pa sila pareho. Ang tawag sang mga taga-Capiz sa pamilya Arbes neo-rich kuno; apang para sa pamilya Arbes, hikaw lang ini sa ila madasig nga pag-umwad.
      Wala kabisera ang lamesa sang mga Arbes.  Si Bert mismo ang nagpili sining lamesa sa AE Furniture sa may sikat nga mall sa Roxas City.  Suno sa iya mas matahum ang timbulog nga lamesa kay simbolo ini sang pagkapare-parehas  sang kada isa ka miyembro sang pamilya.
      'Betya, iduhol man ang itlog,' sugo ni Julius sa nagatindog nga kabulig.
      'Hu-o, To...ay Toto Bert, si Baldo bala nga bana ni Pami dira sa aton kasiling, napatay kaina aga.'
      'Hai ngaman?' pamangkot ni Tessie nga nagaula sang jus sa iya baso.
      'Na-atrasan kuno sang awto nila sang nagdali-dali pagwa si Sir Borres sa ila garahe; hai, wala niya nadiparahan nga nagapangihi ang ido didto sa idalum sang isa ka rueda. Siguro sagal-I man ato sa ila puya nga lalake nga si Bebot nga barumbado gid kun dumala sang motor.'
      'Sagal-I ka da, indi bala sagal-I lang ang tawag sina kun ginbawian kabuhi ang isa ka nilalang para mabuhi ang isa ka mas importante nga nilalang nga may dapat pa ubrahun?  Hai, importante si Bebot haw? Sus, kadami man lang gani niya, magpinaugtas sa iya Tiya nga kaupod nila dira; kag hala, magdinala sang mga barkada niya nga adik agud magsinuyop dira sa iya kuwarto. Makalulu-oy maton ya ang ido, kun sagal-I gid man adto,' komentar ni Pablo.
      'Amo gid To.
      'Amo gani Betya, himuson mo gid pirmi si Pami, kay kun ano matabo sa iya, ikaw gid ang akun basulon,' sugo ni Bert nga nagabutang sang sardinas sa iya pandesal.
      'Hu-o, To.'
      'Kag ikaw Pablo ha, dawsa huramintado ka pirmi magpadalagan sang awto mo, abi pag-hangay man, dodoy.  Oh, kag ka-pila ta na ikaw hambalan nga ipa-laser mo inang tatu-tatu mo sa liog, dawsa adik ka!  Malapit ka na lang maligaran sang kalendaryo, daw puya ka man gyapon...'
      'Haaay, huo, huo, huo - bisan tigulang man bala Tay, chick-boy man gyapun?  Seksi pa gani ho,' sabat ni Pablo dala tindog kag alsa sang iya kamiseta kag-mag-gulong gulong nga daw danser sa igpat-igpat.
      'Pablo, respetoha ang pagkaun.  Isuklob ina ang imo kamiseta, nano man nga...Isa pa na, ang gym-gym mo, mahulugan ka gani sang mga plantsa ah, may imo ka gid.  Abi, pagpamati ka sa laygay sa imo.'
      'Hu-o Nay, soweeeeeeeee!' ngisi pa ni Pablo, dala pungko liwan kag padusngal-dusngal sang iya mala-kerubin nga bibig kag palaoy-laoy sang manok-manokon niya nga mga mata nga dawsa totoy nga nadulaan papay.
      'Tay, mauna na ako kay may nagahulat kuno nga pasyente sa ER, nag text si Dr. Huinda,' laong ni Julius.
      'Hmmm, pasyente ka da, gahulat maton ang nobya mo nga si Elaine!'
      'Anoy, bala ah, ginabuko mo gid ako!' sabat ni Julius samtang nagbisa sa iya amay kag iloy nga nagaburangisi sa ila nga agut.
      Dayun nag-gwa si Julius suksuk ang iya puti nga uniporme.  Lalagson gid man sang mga babaye ining agut sang mga Arbes.  Ano man abi kay alamun na nasasal-an pa nga si John Lloyd kun kis-a.  
      'Hai, tan-awa Bert, nag-mana gid sa kapilyo mo ang imo agut, dugangan pa gid dabi sang pag-donar mo sang imo isa ka bato sa iya, nag-lala na gid!'
      'Amo gid, Tay!' sabat man ni Pablo kag magkirinadlaw ang tatlo samtang gina-ubos ang nabilin nila nga pamahaw.
      'Hai, sige, dira na kamu mag-tatay ha, manukot pa ako sang pautang ta sa tinda,' dugang pa ni Tessie, dungan tindog kag mag-gwa sa pwerta.
      'Betya, ang driver ko, diin na?'  singgit ni Tessie gikan sa gwa.
      'Ah, ari pa di sa sulod Inday, nagapangihi!'
      Nagtindog ang magtatay kag nagkadto sa ila salas.  Dala ni Pablo ang nabilin niya nga kape.  Nagpungko sila sa narra nga muebles kag mansig bukas sang ila nga mga peryodiko.  Inquirer ang kay Bert kay mahapus kuno basahon.  Star naman ang kay Pablo kay mas damu kuno sang mabasa.  Ginsara ni Bert ang iya peryodiko kag nag-hana nga magkalut sa iya nga likod, sa ibabaw lang diyutay sang iya buli.  Nakadipara si Pablo.
      'Tay, hinagad abi kalot sang imo operasyon, wala gid ina pagkadula ang peklat mo.'
      'Haaay, Nak, manug-ulan naman siguro, amo ina nga naga-katol nanaman ini ang akun peklat,' sabat ni Bert sa iya kamagulangan nga nadiparahan niya nga nagahimas man sang wala niya nga buli.
      'Oh, ikaw, ano inang ginahimas-himas mo dira?'
      'Wala, Tay, ah, daw nadala lang ako sang pangalot mo.'
      'Sus, ayaw ka gani dira ha.  Kun ang manghod mo gani nga may operasyon man wala nagakadala sa akun kun mangalot ako, ikaw pa?  Hinagay ka gani dira tinunto ha.'
      'Wala, Tay ah,' naga-ngisi nga sabat ni Pablo.
      'To, ari na ang ginpabakal mo kagab-I ay,' siling ni Betya dungan duhol sang isa ka putos nga Kumander Bawang.  Gindaho ini ni Pablo kag gin buksan ang isa ka gamay nga putos.
      Naurungan si Bert sa iya pagbasa kag gin piod pahigad ang iya peryodiko.
      'Pablo, ginahambalan ta na gid ikaw nga indi ka sagad kaon sinang mga maalat!  Daw sa bata ka imo ya!  Kahibalo ka na gid nga sa linahe ni Nanay niyo, siya lang ang nakaluwas sa diprensya sa bato pero.  Ambot da sa imo ah, matig-a ka gid ulo!  
Daw wala ka ya gyapun buot!' saydwok sang tinda, nakadipara siya nga may kambang nga ido sa may kanal.  Wili ini sa pagsung-al sang isa ka plastic nga puno sang dunot nga utanon nga gin-haboy siguro didto.  Sang hilapit na si Tessie sa ido, namulutan niya nga arikison ang ido.  Pantal pantal sini ang iya panit kasubong man sang madamo nga mga ido kag kuring nga naganilagaw man lang sa tinda nga wala ginasapupo.  








8







Title:Lumay
Lumay...
      Isa pa, indi mo man ko ya type no! Mga macho parehos ni Bruce ang type mo no!" 
      Nagtulok si Joeven sa abyan, dayun sini hakus kay Nestor, mapula ang mga mata sini kag nagalumaw lumaw. 
      "Thanks gid ha! Wala ka lang kabalo kung ano ka mag-an sa balatyagon nga may naka intindi sa akon. Budlay man guro tagu-taguon!" 
      "Uy uy uy! Hipos na! Indi mag hibi! Daw agi ka! Ay! Agi ka gid man gali!!"
       "Ari man ya ho, gapakadlaw pa!" 
      "Ti alang alang man mag nguyngoy ta nga duha? Parehos ta to karun agi!. Bal-an ko na gali! Kung sa tubang sang iban nga tawo, bestfriend ta ka! Bro ta ka! Pero sa atun lang ya nga duha, te, Sis ta ka eh! Wala ko daan utod nga bayi. Ti ikaw na lang akun Sis eh! Dasun Big Bro mo ko! Tutal wala ka man utod nga lalaki. Unico Hijo ka nga daan. Ay Unica Hija gali!"  
      "Yamuhat ka gid bla Tor mo! Pero, thanks thanks gid Tor ha! Ay Big Bro gali! Lain ka gid ya sang sa iban da! Wala gid ko nag sala nga nag miguhay ta nga duha ah!" 
      "Mayo ka nga migo Ven, ay Sis gali! Sa tanan ko nga mga gin barkada, ikaw nakapamayo sa akun. Miski kanday Papa, ayos ka sa ila kay tungod sa imo nag mayo mga grades ko. Tapos wala ka pa bisyo. Kinahanglan ko na gid man magseryoso sa pageskwela kay dasun tuig</i> College <i>na ta! Dapat seryosohon ta kay para man na sa puturo ta! Kung wala sa imo, guro asta subong pulpol man ko gyapun. Gatambay kag puro bisyo ang nabal-an! Gapangopya lang sa kada mag exam eh!" 
      "Hay! Wala na ko may mahambal. Ginhambal mo na tanan. Abi ko ako ang Sis sa atun. Mas diwalwalan ka pa sa akun! MWWWWWWAAAHH!" 
      " Oist! Anu na. Gapanghaluk ka imo ya!" 
      "Sisterly kiss lang na! Happy lang ko!"
       "Masudlan ta di gani ni lola mo sa kwarto mo atakehun gid na! Ti labay ka man gali. Epektib man to imo lumay kay Bruce? Lumaya man bi si Cess sa akun ho!" 
      "Gagers, hambalan nga hampang hampang lang to ya no! Wala to ya ah! Kag pano ka kasigurado nga si Bruce akun ginlumay?" 
      " Nugay na! subong ko lang na realize kung ngaa daw gintuklaw ka sang man-og kagab-i sang nagpalapit si Bruce. Hmmm... Siguro mag hampang kami versus sa Varsity Team, kuno abi lang nga sa amun team ka ga cheer, pero kay Bruce gali kag sa team nya no?"
       " Huy indi no! Sa inyo gid eh! Bestfriend ta na gid ka!" 
      " Indi na ah! Si Bruce gid to ya kagab-i ya gin lumay mo! Kita ko gid nga kulot to ang buhok nga gin sulod mo sa sobre!" 
      "Ti ngaa? Sya lang kulot haw? Kulot ka man gani!"
       " Ay sus! Nugay na! Wala ka gid ka urge-urge sa akun! Bal-an ko na ya! Ako pa! Law-ay ko ya! Kag isa pa, incest ina! Sister ta ka daan! Yudi, akun sister galuyag luyag na! Hahahaha!" 
      "Hoy! Matabinas ka gani ha!" </i>
	Nakayuhom si Nestor sa mga nadumduman. Amo ina ang rasun kung ngaa wala gid sing gana si Joeven kay Cecilia bisan ano pa nga dasuk sang babayi sang iya kaugalingon sa amigo; kay agi si Joeven! 
      Nagsakay na si Nestor sa iya kotse kag nagpadulong sa Gaisano City sa Roxas Avenue. Didto sila sa kapehan makitanay ni Joeven. Pagsulod nya sa Coffee Shop, nakita nya ang abyan sa punta nga lamesa! Nakita man sya sini kag gin sug-alaw! Bangud madugay nga wala nagkit-anay, hugot nga naghaksanay ang mag abyan! 
      "Ven! Musta! Nahidlaw man ta sa imo ba! Grabe gid nga pag pamanggaranun ang imo nga dugay ka gid imo ya kag magpuli di!" 
      " Ikaw gid matun ang naga pa manggaranun. Lantawa bala ang tindog mo  ay! Doctor Paul Nestor Gallanez! Ang bantug kag pinakahangkilan nga Pediatrician sa bilog nga Capiz! Sa sobra mo nga pagpamanggaranun wala ka na gana mangita palangasaw-un!" 
      "Ehem ehem ehem! Ano nga nga mga asawa asawa ina? Nagpuli ka di Ven para pangasaw-un mo ko?" Nagbalikid ang mag abyan agud mabal-an kung kay sin-o maghalin ang tingog nga nagsaligbat. 
      "Ces!" Dungan nga pag tamyaw sang mag abyan sa babayi nga bag-o lang magsulod sa Coffee Shop! 
      "Ti ano pa nahulat ta! Pungko na kay mangape ta! Damo ta sang dapat paga isturyahan! Dugay man ko nadula di guro! Kamusta na ang mga bagay bagay diri?" 
      "Kay ngaa diri pa ta nag kililit-anay haw! Tani didto na lang sa bag-o mo nga mansion nga gina patindug sa Bolo," sabat ni Cecilia. 
      "Ah! Kagamo pa to, wala pa matapos to. Ginapahingagaw ko gani kay para mapa <i>house blessing</i> kag <i>house warming</i> ko dasun bulan." 
      "Kung amo, indi ka na magbalik sa Amerika? Ngaa haw? Di bala <i>American Citizen<</i> ka na?" Pamangkut ni Nestor sa abyan. 
      "Nakapoy na ko mag ubra ah! Tutal dako na ang sinuptan ko. Wala man ko naga ambisyon sang magarbo gid nga kabuhi. Tutal, wala man ko pamilya nga salaguron. Tuyo ko magnegosyo na lang di sa atun, kag mabalik balik lang galing ko sa Amerika kag didto magbakal sang mga kung ano ano nga kinahanglanun eh. Nami man guro mag negosyo di sang PX shop no?" 
      "Aysus! Mayo gid na! Ma click gid na di. Pila man lang di ang amo sina man? Isa, duha? Ako gid dayun imo first costumer! Mahilig ko na nga daan sa mga imported kag <i>Stateside</i> nga mga biga sa lawas! You know naman, dalaga! Hahahaha" 
      " Kungsabagay, halin pa man sang una, may kakikayan ka gid man Ces no. Hambal ka na gid nga mapakasal na lang ta indi ka man." 
      "Aysus! Nestor, kulit ka gid ya! Kapila ka gid bastedon man? Halin pa sang High School nga basted ko sa imo pero!" 
      "Parehos man lang ta makulit! Ikaw gani halin pa man sang High School nga basted sa imo ni Joeven wala ka man gyapun ga untat pangaluyag sa iya!" 
      "Excuse me! Anhun ko na ya kay true love!" 
      "Oy oy oy tama na ina ha! Basi diin pa ina makalambot ang inyo na nga duha!" 
      "Amo gid ya Ven, bay-i da si Nestor ah! Isturyahi kami sang mga exploits mo sa tate! Ngaa wala ka nangasawa to kay damu man to gwapa? Na realize mo nga love mo ko no? Gani nagpuli ka di?" Nagtulukay na lang si Joeven kag si Nestor. 
	Gab-i na natapos ang paginisturyahanay nila nga tatlo. Nagahigda na si Nestor sa iya kama apang indi gyapun sya matulugan. Sa huna huna nya, <i><well, too much excitement</i> siguro. Napinsaran nya nga tagwan ang abyan nga si Joeven. Ginkuha nya ang iya nga cellphone kag gin pangita ang bag-o nya lang gin save nga numero sang abyan. Daw wala dabi sya ma ayawan kagina sang istorya. Kag isa pa, wala sila maka istorya sang personal kay ara si Cecilia. Nahidalw gid sya sa iya Sis! Ginapangita pa lang niya ang numero sang abyan kag naga pangduha duha pa sya sa pag tawag kay basi nakapoy pa ini kay luyag pa mag pahuway, sang mag ring ang iya cellphone nga ginauyatan. Naunahan na sya ni Joeven sang tawag. 
      "Hello! Sis!" 
      "Hello! Baw mayo lang wala ka matabinas kagina ba! Abi ko gani nalipat ka na sina? Hehehehe. Ngaa bugtaw ka pa? Indi ka man katulog?" 
      "Ako pa malipat! Syempre alangan ta ka tagwun sis sa tubang ni Ces no. Ambot, nabitin ko kagina sang sturya ta bi mo." 
      "Ti magwa ta? Na anad guro lawas ko sa timezone sa America, naga adjust pa. Diin mo gusto magkadto? Ikaw ya kabalo di kay ikaw ang taga diri. May bukas pa ni nga talambayan haw? Ano na ni oras? Alas dos?" 
      " Wala na guro eh. Bwas na lang? Pwede man mabakal na lang ta sa <i>24-hours</i> sang ilimnun kag sa salakyan na lang, indi gani diri sa balay mainum eh." 
      " Kahuluya na Bro ah, basi makibot si Nanay mo da, tulog na ni sya I'm sure. Diri na lang sa balay. Damo man ko dala nga ilimnun di. May mga sumsuman man di. Pasensyahan mo na lang kay medyo wala pa matapos ang balay. Finishing na man lang ah!" 
      " Baw daw ina gid ang pinaka mayo nga <i>suggestion</i> Sis mo! Ti sige mailis lang ko ah! Makadto na lang ko da! Tultulan ko man da ah!" 
      "Gusto mo sugaton ta na lang ka da?" 
      "Ako na lang makadto da ah! Daw may salakyan ka gid kuno abi! Basi nalipat ka nga indi na di America ukon Manila! Roxas na di ya doy! Wala man di gyapun taxi no!" 
      "Ay huo gali no!"
       "Te sige ah hulaton ta ka di!" 
      <i>"Thirty minutes to one hour</i> sis ara na ko da! Maligo lang ko kag mag ilis ah!" 
      "Ti ayos kay may ubrahun pa man ko. Sige Bro ah! May gwardya man da sa gate. Hambalun ko nga buksan ka! Hulata lang ko sa sala kay may ubrahon lang ko sa backyard." 
      "Ayos ah! Sige bye na! Ipreparar na da ang pinakanamit mo nga sumsuman kag ilimnon!" 
      "Ara dayun basta ikaw ah! Sige na. Bye!" 
      "Bye!"
	Ma angan angan, ginpasulod na ni Nestor ang salakyan sa garahe sang malapad nga balay ni Joeven. Human na gid ang balay kag gamay na lang nga mga detalye ang kulang, parehos sang swimming pool abi nga ginatapos sa wala nga bahin sang front lawn. Diretso sa bukas nga main door si Nestor. Malapad ang sala kag moderno ang mga kagamitan. Manami ang disenyo sang interiors. Medyo minimalist ang konsepto. Naglantaw lantaw si Nestor sa palibot sang sala. Ginpanglantaw ang mga paintings nga naka sab-it sa dingding. Namutikan nya nga may pasilyo sa nawala nga bahin sang sala. Ginsunod nya ang pasilyo kag nakita nya nga may isa ka kwarto nga bukas. Nagsulod sya. Nakita nya nga may mga bookshelf sa palibot sang hulot. Ini siguro ang <i>study de</i> ukon <i>library</i> sang balay. Mahilig gid si Joeven sa mga libro kag wala gid naglubad humalin pa sadto. Nakatawag sang iya atensyon ang tatlo ka bookshelf nga napain sa iban sa may nalikod nga bahin sang kwarto. Ginkadtuan nya ini. Ginlantaw nya ang koleksyon nga nakabutang diri. 
      <i>"The Moddern Wiccan" "Magick" "Craft and Workings in the Modern Society" "The Modern Witch" "To Stir a Golden Cauldron" "To Light the Sacred Fire" "To Ride The Silver Broomstick" "Folk Magick" </i> kag nanarisari nga mga libro nga puro nahanungod sa Wiccan kag Occult ang iya nakit-an. 
      <i>"Love Spells for the Desperate and Lonely - Potent Spells from the Ancient Forbidden Texts"</i> naintriga si Nestor kag gin kuha ini nga libro halin sa estante. Buksan na tani niya.
      "Tor?" Tingog ni Joeven. 
      "Ari ka di gali. Pasensya na ha, may gintapus lang ko nga esbat sa likod. Ano na ang mga ginalantaw mo? Ngaa nakasulod ka man di sa library? Sang san-o ka lang nag ka interes sa mga libro? <i>Well of course, except your Medical Books." </i>
      " Ah wala ah, naglantaw lantaw lang ko ah. <i>Interesting collection you have here.</i>Ginpadayun mo gid gali ang imo huyog sa Wiccan kag Occult no?"  
      "Huo. Na dali ta sa bar, ready na to atun ilimnon. Ipadayun ta ang sturyahanay ta kagina sa Coffee Shop." 
      " Okey, lets go." 
      Nagpadulong ang mag abyan sa mini bar sa balay. 
      Sa malawig nga inistoryahanay nila nga mag abyan, nagabalik gihapon ang paino-ino ni Nestor sa mga libro nga nakita nya. Nahalata ini ni Joeven. 
      "Bro, ayos ka lang? Daw distracted ka haw? Basi natuyo ka na. Furnished man ang guest room. Diri ka na lang tulog. 
      " Ah wala pa ko natuyo ah, nadumduman ko lang sang High School ta. Sadtong nakita ta ka bala nga naga Wiccan Ritual?" 
      "Huo, How could I forget that night. Di bala <i>because of that</i> na <i><discover</i> mo nga Sister mo ko? Well, daw kahapon lang no?" 
      "Ven, can I ask you a something?" 
      "Yup, what is it my Big Bro." 







8







Title:Ang Babaye nga Ginahimuan sang Istorya
Ang Babaye nga Ginahimuan sang Istorya...
	Daw leather gid kag may secret compartment.  Makapila na niya ato ginbukad sa Identity Boutique.  <i>Lipstick pa gid. </i>
	Nanaog sa kusina ang iya bana nga si Efren.  Bag-o pa lang sia kabugtaw.  Nagapungko sa siya sa ila kalan-an ang iya bata nga si Apple, nagauniporme sang iya sang Grade I; amo man ang suksok niya kahapon.  Bisan magahud ang radyo sa may kalan-an, mabatian ang pag-ilig sang tubi sa banyo tungod kay gabuk ang idalum sang puwertahan.  Ginapamatian man ni Zeny ang pahayag sang Bombo Radyo parte sa gera sa Iraq.  Ginguyod-guyod kuno sa dalan ang estatwa ni Saddam sa Baghdad.  
	Ginhampak ni Efren ang puwertahan sang banyo.  "Zeny!  Dasiga!" 
	"Dali lang gid!"  Ginhaboy ni Zeny ang yukot nga sachet sang <i>Rejoice. </i> Wala gawa nagbukal ang shampoo kay diutay katama.  
	"Kadugay na sa imo da, waay ka pa katapos?  Ang sapatos sang bata!"
	"Ano?  Indi 'ko kabati!"  sabat ni Zeny. <i> Sapatos, sapatos, ikaw 'to kuha ay!  Ikaw 'ya ang waay obra! </i>
	Wala nagbalus si Efren.  Iya gintagaan si Apple sang balon nga pisoson kag tuna sandwich nga naputos sa daan nga plastic sang McDonald's.  Ginbatak niya ang kordon sang portable radio.
	"Oy, gapamati 'ko!" singgit ni Zeny.
	"'Kabati ka?  Ang kahita mo nabilin mo di!"
	"Ara na ko!"
	Wala naniaga si Zeny sa cafeteria.  Nagdiretso sia sa Atrium.  May nasugata sia sa lobby nga mga Hapon nga nagaamerikana halin sa elevator sang Days Hotel nga nahamtang sa fourth floor.  Ginaupdan sila sang isa ka bellboy nga nagatulod sang baggage cart kag isa ka Filipina nga nagpa-blonde sang buhok parehas kay Zeny.  Nagsulod si Zeny sa elevator.  Nagdinagusu ang pila ka lalaki kag babaye nga nagauniporme sang College of Arts and Letters.  Pag-abot sa second floor, nagwa na lang si Zeny: <i>Basi kon ano pa 'tong mga ipanglapta nila karon. <i> Lunch break nga daan.</i> Nagkilinadlaw ang mga nabilin sa elevator.  
	Waay kahibalo si Zeny kon ngaa. <i> Mga bastos! </i> 
	Daw nasiplatan niya si Modesto, ang iya amigo anay sang college, nga gapaliko sa punta sang shopping arcade.  Seaman na si Modesto, graduate sang John B.  Makaduha ginlibot ni Zeny ang bilog nga second floor. <i> Ano ayhan kon masapwan kami nga duha ni Mo diri ni Efren?</i>  Kon kaisa, daw naluoy man sia sa iya bana.  Ang kuwarta nga iya ginpangabudlayan sa Saudi, nadula sa isa ka pyramid scam diri.
	Nagsulod na lang si Zeny sa Jolina's Boutique.  Ang mannequin daw si Jolina gid, maniwang, bataon.  Wala sing may nauyunan si Zeny.  Nagtindog sia sa atubang sang isa ka daku nga espiho.  Daw waay gid sing nahitabo sa iya adlaw...
	Gab-i.  Nagdinagusu sa elevator ang pila ka soltero kag dalaga nga nagakilinadlaw.
	Nangakig ni Zeny: "Kasabad sa inyo!"  Gintulok niya sang masakit ang isa ka babaye nga maniwang kag putot.  "Taga Arts and Letters kamo?  Sin-o inyo adviser?"  Daw naurungan sia. <i> Ay, lain ang uniporme. </i> Gulpi lang nga nangin mataas kag may-edad ang babaye.  <i>Ay, daw si Ma'am! </i>
	"Sin-o inyo adviser, ha?" singgit ni Zeny. "Ano kamo nga year?  Sin-o kamo?"  Nakapungko sia sa siya sang dean.   Ang iya antepara nagatungtong sa may punta sang iya ilong.  Nagaduko ang mga estuyante.  Madamo ang mga nagapalamati sa guwa sang opisina.  Sa hinali, napatunga naman si Zeny sa pila ka estudyante sa sulod sang elevator.  "Nagaano kamo di?  Ha?  'Gaano kamo di?"
	Nanaog ang elevator; dugaydugay nagabagting.  Wala nagaabri ang puwertahan.  Wala nagadulog.
	Siling sang isa ka babaye:  "What's she talking about?"
	Sabat sang isa ka lalaki:  "It's you she's talking about."  Nagharakhak sila.
	"Hoy, indi kamo magbinastos!" siling sang isa pa ka lalaki.  "Tigulang na 'na."  Naghinugyaw sila.  
	Napatay ang suga.  Waay sing nagsiga nga emergency light.
	"Gary," siling sang isa pa ka babaye.  "I'm <i>afreed. </i>"
	"Ano, ikaw si Fred?" sabat sang lalaki.  "Talk to me!"
	Hambal sang una nga babaye: "You're so bastos!  It's so dark  pa  naman here.  Grabe, sobra!"
	"Hipus!"  Daw nagapangakig ang ikaduha nga lalaki.   "Kagahud sa inyo!  Waay kamo kabalo nga ari di si Dean?"  Nagbalikid sia.  "Indi bala," siling niya kay Zeny, "Dean?"
	"Sin-o ang gina-dean-dean mo 'da?"  sabat ni Zeny.  "Karon..."
	"O, ngaa lain ang nagsabat?"  pamangkot sang lalaki.  Nagutuyutoy sila kadlaw.
	"Araguy!" singgit sang una nga babaye.  "Gintapakan tiil ko.  Shiiiit, gapanakit!"
	Ginpahug sila ni Zeny: "May screwdriver ako diri!"
	Waay sing nagbalus.  Nagbagting ang elevator.  Dason nagkilinadlaw naman sila.
	"Parts," hambal sang una nga lalaki sa ikaduha, "buangit gid man gali!"
	Daw mahibi ang ikaduha nga babaye.  "Deadly weapon?   Trisha, hambali si Mommy, sorry.    Palangga ko sila ni Daddy."
      Ginsumbag sang una nga lalaki ang iya pihak nga kamot.  "Ti, ano?  Birahon 'ta na?"
	"Huo gid lang, no?"  sabat sang una nga babaye.  "That's self-defense.  There's a clear and present danger."
	Nangakig si Zeny:  "Ipa-<i>exfel</i> ko gid kamo!  Ipa-<i>exfel</i> ko gid kamo!"
	"Parts," nagkadlaw ang ikaduha nga lalaki, "exFELL kuno.  Sa diin ka gid bala nag-high-school, ha, Dean?  Will you <i>flease exflen. </i>"
	"Guys, husto na 'na,"  siling sang ikaduha nga babaye.  "I think she means it.  Let's get out of here!"
	"Daw sa gaga," sabat sang lalaki.  "Ex<i>f</i>el?  Anoano ka man imo ya?  Indi bala, ano ikaw, teacher's  <i>f</i>et?"
	"Indi," siling sang babaye.  Nagakurog ang iya tingog.  "Lantawa, o.  May screwdriver gid man sia!"
	Ginpasiga sang lalaki ang iya lighter.  "Dipuga!  Bolpen, parts!"
      Nagdako ang kalayo sa panan-awan ni Zeny.  "Tabang!" 
	"Hello Kitty, parts!"
      Nagbugtaw si Zeny.  Nagahuragok ang iya bana sa iya luyo. Magin-ot kag madulom sa ila kuwarto.  Waay nagaandar ang bentilador.  Wala pa nagbutlak ang adlaw...
	"Matuod 'na," siling ni Zeny kay Velma, isa ka working student sa Arts and Letters.  Ginapasunod ni Zeny ang mga folder sa filing cabinet.  "Upod sang mga Hapon nga ubanon ang duha ta di ka girls."
	"'Katanda ka sa ila?" pamangkot ni Velma.
	"Ambot, a.  Daw nakita ko na sila diri..."  Nagragingring ang telepono.  "Arts and Letters, good afternoon...  She's not yet here, Father...  Yes, Father...  Huo...  Meeting tomorrow?  Yes, Father...  President's Conference Room... I'll do that..."  Ginsulat ni Zeny sa iya desk planner:  9:00 A.M.,  Academic Senate Meeting,  PCR.  "Ambot a," padayon niya, "pero sigurado gid ako sa ila uniform..."  Nag-ring naman ang telepono.  "Arts and Letters, good afternoon...  Dios ko, 'Day!  Indi 'ni ya Red Cross!"
	"Kundi, pangitaon mo sa files," hambal ni Velma.
	"Abaw, kalayu gid lang sang number sang Red Cross."
	"Basi si Dr<pd>.</pd> L<pd>.</pd>. ang ginapangita."
	Waay anay nagsabat si Zeny.  "Maayo kon amo lang 'na ang obra ko di, no.  Kag dugaydugay, ara si Dean."
	"May ginmitlang sila nga mga ngalan?"
	"Ngalan?  Dean kuno, as in deeean!"  Nakibot si Zeny sa iya ginhambal.  "Dindin."
	"Hayu lang 'na guro, ukon alias."	
	Nagsulod ang dean.  Nagpalapit sa iya ang isa ka estudyante nga may ginpresentar nga excuse slip.
	Gintamyaw sia nanday Zeny kag Velma: "Dean, good afternoon." 
	"Good afternoon."  Ginbutang anay sang dean ang iya leather bag sa lamesa ni Zeny.  Ginbasa niya kag ginpirmahan didto ang excuse slip.  Bag-o nga <i>Cross</i> ang iya bolpen.  "Ay, Zeny, atong request ko, na-forward mo na sa Budget Office?"  
	Ginhimutaran ni Zeny ang malahalon nga bolpen: 
	<i> "Huo gid lang, no?  ...There's a clear and present danger." </i>
	<i> "May screwdriver..." </i>
	Daw nag-untat ang paghulag sang kalibutan.  "Naano ka?" pamangkot sang dean.
	"Waay, Maam, a...  Ah, Velma, ang bolpen ko sa diin nagkadto?" 
	"Ambot a," sabat ni Velma.  "Basi nagpa-Hongkong."
	<i>Hongkong? </i> Madugay na gid nga handum ni Zeny nga maobra sa Hongkong ukon sa Singapore, ugaling basi malatnan sia didto sang SARS.  Kon sa Japan, mabaton niya ayhan kon tawgon sia nga Japayuki? <i> Or why not Canada or Australia? </i>  
	Ginsugo sia sang dean sa College of Education nga ara sa idalum sang College of Arts and Letters.  May nalabayan sia nga mga estudyante nga nagaistoryahanay sa corridor.  Daw nagpabatibati ang isa sa ila: "Si Darna!"
	<i>Darna</i>?  Nagpanumdum si Zeny.  <i>Ngaa Darna gid</i>?  ... <i>Ah, indi ako 'to, a.  Basi ang working nga agi. </i>
	"Darna, Darna..."
	Waay nagbalikid si Zeny.  <i>Basi dumdum nila.... </i>  Kunsabagay, kon kaisa ginahanduraw niya gid man nga sia si Darna.  <i>Kug-on ko gid sila tanan! </i>  Sa iya mga damgo nagalupad sia, ugaling ginapunggan sia sang kisame.
	"Tsuplada tuod," hambal sang isa.  "Taas lupad ba!"
   	"Siling niya kuno, " padayon sang isa ka tingog, "madamu sia <i>ingrown talent! </i>"
	"Hahaha!"
	<i>Ngaa kabalo sila sina? </i>  Madugay na ina nga istorya, halin pa sa interview portion sang Search for Campus Queen sadto.  Ang sugpon sina, ginkadlawan sia sang bilog nga gym.  Luwas sina, ang nahulam niya nga evening gown may malaba nga kapa nga natapakan sang isa pa ka contestant paglawag sang number ni Zeny.  Ginpamangkot sia dayon sang emcee: "Do you consider that slip a bad omen?"  Daw naurungan si Zeny.  Indi sia kasabat.  "Ah, I mean, "padayon sang emcee, "were you taken aback?"  Sa iya kulba, waay sia kahibalo kon sa diin niya pudyuton ang iya inogsabat: "Yah, I was taken a bath..."
	Nasugata ni Zeny sa hagdan ang isa ka grupo sang mga estudyante.   <i>Indi bala sila atong nakita ko sa Atrium? </i>  Natingala si Zeny: Daw sa wala lang sa ila.  Sang ato na sia sa idalum, bation ang pagkilinadlaw sa ibabaw.
	Sang isa ka semana, ginprangka niya si Efren: "Waay na gani sing nabilin!  ... Sa tapos-bulan?  Oy, nakaon ta na 'to!  ... Payslip?  Ato na gani kay Atty. Cinco...  Mangkuta sia ay!  Ang ATM card ato na sa iya!"  
	Gingan-it ni Efren kag ginbutong paidalum ang buhok ni Zeny.  Nakatangla si Zeny nga nagapangamuyo.  Nagatiyog ang bentilador sa kisame.  Luyag man niya tani nga tindakan ang lalaki.
	"Duha ka libo," ginhutik ni Efren.  Ginagihan sang iya tudlo ang liug ni Zeny.  "Buwas."  	
      "Sa diin ako- "
      Ginkuom ni Efren ang iya kamot.    Nagatindog ang duha sa may bintana sa ibabaw.  May mga nagalabay sa higad-dalan.
	Pagguwa ni Efren, ginpangita ni Zeny ang mga aritos nga iya gintago sa isa ka pencil box.  Waay na didto sa drawer.  
	Tatlo ka gab-i nga wala nagpauli si Efren sa ila balay.  Nabilin si Apple kay Zeny.  Pagbalik ni Efren, waay man niya ginpangita ang duha ka libo.  Gintagaan niya pa gani si Zeny sang inogbakal niya sang mga kinahanglanon sa balay.  
	"Ti, kumusta na si Apple ko?" hambal sang amay sa bata.  "Naghampang kamo sang jackstone ni Mommy?"  
	Wala nagsabat si Apple.  Sige sia tan-aw sang TV.  Kambang ang buhok nga nagalabaw sa iya agtang.
	"Ti, kumusta na ang bata ko?"
	Daw sabton sia ni Zeny:  <i>Bata?  Imo gid man 'na haw? </i>
	Ginbugto ni Efren ang malaba nga hilo sa kilid sang halog nga kamiseta ni Apple.  "Mabakal 'ta bag-o nga bayo?  Mabakal 'ta bag-o nga uniform?"  Daw ginatan-aw sang amay kon napilasan ukon nagalanug ang lawas sang bata.   
	Waay kahibalo si Efren sang natabo sa ila balay sang  waay sia:
	"Indi mo 'ko pagtawagon nga Mommy!  Ha?"  Gintulok si Apple  ni Zeny nga daw magguwa ang iya mga mata.  "Indi ta ikaw bata!"  Kuno abi, habuyun niya sia sang yahong.
	Nagpalayu si Apple kag nagduko.  Waay sia naghibi.  
	"Saka na 'to!  Waay panihapon subong.  Saka 'to!"
	Manugsaka si Apple sa hagdan sang ginhampak sia ni Zeny sang payong sa buli.  <i>Makaduha?  Makatatlo? </i>  
Nagwawaw ang bata.
	Luyag kuntani ni Zeny nga tampaon pa gid sia, ugaling daw mabatian niya ang tingog sang iya iloy: <i>Ano gid bala ang sala sang bata? </i>
	May nagdulog nga traysikol sa atubang sang balay.	 Gindala dayon ni Zeny si Apple sa ila kalan-an.  Hungitan niya sia tani sang kan-on, ugaling sige hibi sang bata, hasta sa natulogan.  Ginkarga sia ni Zeny kag ginpahulid sa higdaan sang mag-asawa sa ibabaw.  Tunganggab-i, nagsaylo si Apple sa iya katre sa pihak nga kuwarto.  Basa ang hapin nga iya ginhalinan...
      "<i>Cliche</i>," komentar ni Roxanne.  "<i>Mushy</i> pa gid."
	"Anong <i>mushy</i> man," pamangkot ni Nonoy, "<i>mashed potato</i>?"
	"<i>Sentimental, maudlin. </i>"
	"Ari naman ang English major.  Abi, ikaw da sulat."
	"I write only in English."  Nagalangu-lango si Roxanne.  Nagkulokadlaw sia.  Nagayuhum bisan ang iya mga mata, nga parehas kaitum sang iya buhok nga malaba.  
	"Kaalam gid sang 'miga ko," hambal ni Roger.  








9







Title:Anghel sang Capiz
Balaan..
       Nagkadlaw lamang sang mahilaw si Gabriel. 
	NAGLAKAT na si Arthur sa Manila. Masulod na sia sa isa ka seminaryo didto. Nasubuan lang si Gabriel kay wala man lang ini nagpaalam sa iya sang personal. Isa ka gab-i, pag-abot niya halin sa trabaho, natungtong na ang cellphone ni Arthur sa lamesa kag may naipit nga papel diri.  Katatlo suliton basa ni Gabriel ang mensahe sa papel: <i>Gabs, malakat na ako pa-Manila. Masulod ako sa isa ka seminaryo didto. Mangin maayo para sa aton kon wala anay kita kontak sa isa kag isa. Damu gid nga salamat sa tanan. Makitaay galing ta sa pila ka adlaw. Halungi ang imo kaugalingon. Art. </i> 
	Sa pila ka adlaw? Napamangkot ni Gabriel sa iya kaugalingon. Gulpi sia nakabatyag sang kaakig kay Arthur. Amo lang ini? Makitaay sa pila ka adlaw? Kon buhi pa ako e! Siling niya samtang ginauyatan ang cellphone nga ginbalik sa iya ni Arthur. Nainit sia kon ngaa kinahanglan pa ibalik sa iya ini. Nag-loan gid gani sia sa SSS sang nagligad nga tuig para mabaklan sang cellphone si Arthur. Wala man ini nangayo ugaling sia na mismo ang naluoy kay si Arthur lang ang wala cellphone sa ila nga magbarkada. 
       Akig si Gabriel samtang ginabagnasan ang ila salog. Pasado na alasdose nagapaninlu man sia gihapon. Wala sia ginakapuyan. Nalipatan na gani niya nga magpanyapon. Basta, gusto lang niya tinluan ng ila nga balay ni Arthur. Ang ila balay nga iya na lamang subong. Ining iya diutay nga balay daw kasingkasing niya nga iya ginatinluan sang husto agod makuha ang mga lawa kag yab-ok sang kasubo kag kalisod. 
       Nabalita gid man sa telebisyon kag radyo nga gin-beatify sang Santo Papa sa Roma si Pedro Calungsod. Madaku kag maduagon ini nga selebrasyon para sa Archdiocese of Jaro kay sia ang una nga balaan nga naghalin diri sa Panay. 
       Sang magsimba si Gabriel sang sumunod nga Domingo sa Molo, may mga poster kag strimer na sa simbahan sang larawan sang binatilyo nga balaan. Nakayuhum si Gabrielle kay si Arthur niya ang sa mga larawan nga ini. 
       Ginpromisa niya sa kaugalingon nga mabakal sia sang litrato ni Blessed Pedro Calungsod kag ibutang niya sa kristal nga frame. ltungtong niya ini sa ila altar sa tupad sang estatwa ni Mother Mary agod indi na sia paghidlawon kay Arthur.  #
<i><b>Anghel sang Capiz</b></i>
<i><b>John Iremil E. Teodoro</b></i>

	SANG una ko Makita si Uriel nga nagalingling sa mga barandilya sa conference hall abi ko anay nobyo sia sang isa sammga partisipante sang Tanghal-Tula Workshop nga ginahatag namon sang akon abyan sa siyudad sang Roxas sa Capiz.
	Ikaduha na ato nga gab-i sang workshop. Sang gab-i antes sina, medyo nairitar kami ni Rico, ang partner ko sa paghatag sang workshop, tungod may duwa ka tin-edyer nga partisipante nga indi maka-concentrate sa exercise nga paghimo sang tableau ka yang ila boyfriend nagahulat sa gua kag nagalingling-lingling sa giha sang mga barandilya nga nagpalibot sa conference hall. Medyo nagsemon si Rico sa ila pagkaaga agud ma-text nila ang ila mga boyfriend nga indi sila pag-estorbohon sa workshop para mas madamu sila sang mahibal-an.
	Amo ina nga nagtaas ang kilay ko sang Makita ko si Uriel nga nagalingling. Aba, may mga tawo gid iya nga indi kahibalo mamati kag magsunod sang mga patakaran! Dira lang ako sa ganhaan nayon nagapungko samtang nagatan-aw sang pag-eksplikar ni Rico kon paano maggamit sang props, pareho abi sang silhig nga pwede mangin kabayo kon ginagamit na sa entablado.
	Nagtindog ako kag magguwa sa hardin. Nagalingling-lingling man gihapon ang lalaki. 
	"Yes?" Medyo naga-arko ang kilay ko sa tuo.
	Medyo nakibot ang lalaki. "Ah...Ikaw si John?"
	"Yes?" Nakibot man ako kay wala ko ginalauman nga ako gali ang iya ginapangaita. Isa pa, bisan medyo madulom na, maaninag ko nga daw may itsura ang lalaki. May isa ka gwapo nga estranghero nga nagapangita sa akon!
	Pero ang una nga nagsulod sa paminsaron ko, basi ginsugo ini siya ni Ooy, ang best friend ko nga doctor sa Roxas City Emmanuel Hospital. Nag-text abi ni sia nga indi niya ako mabisita sa M&M Beach Resort kay may 72 hours duty sia.
	Nagpalapit ang lalaki sa akon. Daw indi ini sigurado kon mayuhum sia ukon indi. Ti ako ya, kay gwapo sia, nagyuhum ako.
	"Hi! I'm Uriel," nagayuhum sini nga pagpakilala kay dayon duhol sang iya naman nga kamot para kamustahon ko.
	"Uriel...," siling ko kag ginkamusta siya.
	"Actually, indi mo ako kilala pero kilala ta ka."
	"Huo gani. What can I do for you?"
	"Pwede ta ka maestorya bisan dali lang?"
	"Okey."
	"Salamat. Didto kita, pwede?" Ginatudo niya ang isa ka lamesa kag pulungkuan nga simento sa idalum sang mga dalagku nga kalatsutsi nga damu bulak nga mga puti.
	Nauna sa paglakat si Uriel. NAgasunod ako sa iya kag ginatan-aw ko ang iya likod. May knapsack ini sia nga duag itum. Daw halin ini sa kon diin nga banwa ukon baryo. Itum man ang iya t-shirt. Ang iya pantaloon, ugis nga maong. Mojos ang iya sandal.
	Mataas sia diutay sang sa akon. Medyo niwang ini siya pero malapad ang likod. Mailum siya. Ina baling panit nga nasunog sang adlaw. Pero daw indi man gid sia taga-uma. May kapino ang iya paghulag kag panghambal. May tinun-an ini sia. Pero sin-o sia? Ano ang kinahanglan niya sa akon?
	Nagsulod gulpi sa pinsar ko nga kilala ang Capiz bilang lugar sang mga sawang! Basi aswang si Uriel? Ginbalikid ko ang session hall. Mabatian ayhan nanday Rico kag sang mga partisipante kon magsiyafit ako? Medyo layo ang hardin sang mga kalatsutsi. Nagtago ini sa marabong nga mga puno sang Chinese bamboo. Pero napensar ko man, kon ang mga aswang sa Capiz pareho ka-cute ni Uriel, okey agn nga kaunon nila ako!
	Nakalamhu man ako sa pagkapilyo sang akon painuino.

      ***
	Nahuman sa kawayan kag nipa ang cottage. Sa higad man ini sang baybay. Kahilera sang M&M Beach Resort sa Bayvay, Roxas. 
	Ginpatay ni Uriel ang bombilya sang mabutang na niya ang iya mga gamit sa isa ka mesita nga kawayan sa kilid sang katre nga kawayan man. May manipis lang mga foam ang katre kag may put nga hapin nga nagnipis na sa sobra nga laba. Nagapungko ako sa kama.
	"Matulog ka nga suksok ang imo t-shirt kag pantaloon?" pamangkot ni Uriel kag daw nagapanunlog ang tingog. Nagatindog sia sa tubing sang bintana. Masanag ang bulan. Klaro ang porma ni Uriel, nagahining pa gani ang iya panit nga nahalukan sang sanag sang bulan. Nagsindi ini sia sing sigarilyo.

Nagtindog ako kag gin-uba ang akon pantaloon. Sunod ang t-shirt. Nabatyagan sang lawas ko ang matugnaw nga haplos sang dupoy-dupoy ng agasulod sa bintana kag nagalusot sa salog nga kawayan. Maayo na lang kag madulom. Nahuya gid ako mag-uba sa atbang sang iban nga tawo. Malaw-ay ang akon lawas. Ang mga tambok ko nagataboy-taboy. Ginkapkap ko ang habol sa katre. Ginatabon ko ini sa kon lawas.
	"O, natugnawan ka gid?"
	"Nahuya ako.:
	"Sa akon? Ngaa man?"
	Wala na ako nagsabat. Nagpalapit ako sa iya. Ginhatag niya ang iya sigrilyo sa akon. Nagsuyup ako makaisa. Hope menthol. Brand ko man sang una sang nagapanigarilyo pa ako. Daw kanami gid manigarilyo kon may upod ka nga lalaki. Ginbalik ko ini sa iya.
      ***
	May mga tawo nga bisan bag-o lang kamo magkilalahay pero sa pamatyag mo, daw nangin abyan mo na siya sa malawig nga mga tinuig. Daw kilala nagid ninyo ang isa kag isa. Ini ang nabatyagan ko kay Uriel.
	Madamu kami sang naestoryahan samtang nagkaon sang sea foods kag nagainom sang serbesa. Kanamit sang talaba kag sinugba nga bangrus.
	Siling ni Uriel, ka-batch ko sia kuno sa San Agustin sa Iloilo. Isa lang kami sa department. Sa Liberal Arts. Political Science sia samtang B.S. Biologoy naman ako.
	"Fan" ko kuno sia sadtopa man. Nabasa niya ang akon mga sinulat sa <i>Augustinian Mirror</i> kag <i>L.A. Journal</i>. Nagustuhan niya kuno ang akon mga binalaybay. Kapin pa gid ang mga binalaybay ko nga nahanungod sa kapigaduhon, mga kabuhi sang mga mangunguma kag mangingisda.
	"Ordinary student" lang kuno sia. Amo ini ang rason kon ngaa indi ko sia matandaan. Pero kon may mga rali kuno ang LFS, nagaupod sia pirme. Mga rali nga wala ya ako pag-upod.
	"Ti, kay ka korni mag-rali," sabat ko.
	"Kunsabagay... Pero kon basahon ang imo mga binalaybay, daw aktibista ka gid."
	"Well after sang EDSA Revolution, daw korni na man ang mag-rali pa."
	Na-excite sia sang EDSA Revolution na ang amon ginaestoryahan. Indi man kuno ato matuod-tuod nga revolution. Uprising lang kuno dapat ang itawag sadto. May nagbag-o kuno bala pagkatapos sang EDSA I? Bisan gani pagkatapos sang EDSA 2, amo man gihapon ang pigado. Grabe man gihapon ang pangurakot sang mga pulitiko sa kaban sang pungsod.
						***
	Kitaon ang baybayon. Ang puti nga mga bukal sang magagmay nga mga balud nga nagapusa daw tone-tonelada nga mga burak. Ang garhum sang Isla Mantalinga nga korte gid dulunggan, klaro. Saksi gid sa pagdaw-anay namon ni Uriel sang sigarilyo sa may bintana sang cottage nga kawayan.
	Sang maubos namon ang sigarilyo, nagbalik ako sa katre kag naghigda.
	"Tulog na kita?" pamangkot ni Uriel.
	Wala ako magsabat. Ginatan-aw ko sia samtang ginauba niya ang iya t-shirt. Ginsab-it niya ina sa sa isa ka lansang sa haligi. Ginsunod niya uba ang iya pantaloon. Ginsab-it man ini niya sa lansang. Ang puti niya nga brip, daw nagasiga sa dulom. Gin-uba man ini niya.
      Nagpalapit sia sa katre. Nag-idog ako sa kilid agud may higdaan sia. Sa pagdut-anay sang amon panit, daw nagdabadaba ang hilanat nga kaina ko pa nabatyagan. Ginahulat-hulat ko nga masunog ang habol kag ang katre, pati ang bilog nga kamalig!
	Sa mga tinion nga ini, wala pulos ang mga tinaga. Ginhalukan ako ni Uriel. Ang iya dila, sabor talaba kag may humot sang sigarilyo. Pinakamanamit nga talaba kag pinakamahumot nga sigarilyo.
      ***
	Kag ginsiling ko sa iya ang akon ipinyon. Sa panan-aw ko, edukasyon lamang ang makaluwas sa aton pungsod. Amo ina nga nagdesidir ako magtudlo bisan pa nga wala ako nakilala nga maestra nga nagmanggaranon.
	Dapat, samtang estudyante pa lang, ipaintiende na sa isa katawo nga indi ang tanan sa kalibutan kwarta. Huo, kinahanglan naton sang kwarta. Siyempre, para may ibayad sa renta sa apartment, ibakal sang bayo, ibakal sang pagkaon, kag siguro itan-aw sang sine kaisa sa isa ka semana.
	Dapat ipaintiende sa kabataan nga indi sala ang mangin manggaranon. Pero, kon magmanggaran ka gid man, dapat indi ini halin sa kaban sang pungsod ukon sa tinulo sang balhas sang mga underpaid nga obrero.
	Dapat sa mga bata kita mag-umpisa kay siling gani ni Rizal, " ang kabataan ang kinabukasan ng bayan."
      "Isa pa inang si Rizal!" saligbat ni Uriel. "National Hero kuno. Mga Kano man lang ang naghimo sina sa iya nga hero. 
      May hero bala nga nahadluk magpakig-away sa mga dumuluong? Si Bonifacio ang dapat nga National Hero. Siya ang maisog nga nagpakipagbato sing patyanay sa mga Kastila."
	"Ambot sa imo. Daan na ina nga debate. Basta ako, pareho sila ginatangla nga National Hero. Kag pareho sila nga sagad magsulat sang binalaybay," sabat ko man.
	"Kunsabagay..."
	Kag wala sing rason nga nagkadlaw liwan kami nga duwa.
	"Agree ako sa imo teorya parti sa edukasyon."
	"Indi ina teorya. Nagamaestro na ako subong."
	"Pero dapat lang pamatyon ang mga sungak-sungak nga pulitiko kag ang mga abusado nga pulis kag military!"
      ***
      Sang halukan ni Uriel ang akon dughan kag hampangan sang iya dila ang akon uton, nagpalamungol ako kag nagkayab ang akon kalag sa isa ka lugar nga puno sang kalipay nga subong ko ang nalab-ot sa bilog ko nga kabuhi.
      Sa paglambudanay sang amon mga tiil kag mga butkon, sa pagkiskis sang amon dughan kag hawak, indi lamang asta sa panit ukon sa tul-an ini - mas madalum ang nalab-ot sini. Indi ordinary nga pagpakighilawas sang duwa ka tawo. Ritwal ini sang pag-isa sang amon mga kalag.
	Kasanagon na sang makatulog kami. Nauna matulugan si Uriel. Tuman nga kalinungan ang dala sa akon talinga sang mahinay nga huragok niya. Daw katunog gid sa akon pamatin-an sang pagdapya sang mga balud sa maitum kag mapino nga baras sang Roxas.
      

       


























9







Title:Ang Dao nga Kahoy
Ang Dao nga Kahoy
	Apang ambot kon sa ano nga bagay nga tubtob sadto nga inadlaw nga ang daku nga lagarian napasad sa tabok nayon sang suba wala gid sing may nagpukan nga tao.
	Kay ginakunokuno man nga ang amo nga kahoy palhi. Kag ang kalabanan nahadlok magtumba sadto. Mahadlok gani magpungko sing madugay sa iya sadto nga puno kon nagahulat sang bote nga amo ang nagatabok sa ila.
	Luas sa mga kabataan nga nagabutho sa tabok nayon. Sa ila nga pagpauli kon udto diri nagahinampang sila sa huansan. Matinlo ang mga bato didto. Sanglit matin-aw ang tubi gikan sa linaw.
	Kag diri, si Lauro kag si Cynthia sa gihapon nagahampang. Sa tagsa ka adlaw sa pagtabok nila sa bangkirohan. Mahapit didto sa puno sang dao samtang nagahulat sang bangkiro. Kon kis-a maligos sila. Mapasilong sa kahoy kag maglantaw sang daku nga lantsa nga nagapagutpot pakadto sa ilawod.
	Subong man si Jackie, ang bugoy kag boksidor nga bata didto sa daku nga lagarian sang kahoy. Sa gihapon diri nagasaboy . Diri sa daku nga puno sang dao kon kis-a matulogan.

<b> Kamatayon sang Isa ka Kalye </b>
Leoncio P.Deriada

	NATAK-AN NA sia sang iya pangabuhi sa uma. Natawo sia sa higad sang suba, sa isa ka minuro nga malayo sa kalsada pakadto sa syudad sang Iloilo. Sa minuro nga ini nabun-ag kag nagkalamatay ang iya mga katigulangan, sa isa ka puna nga duta nga ini naman ila.
	Mabudlay ang pangabuhi sa higad sang suba. Ang baha kon Oktubre ukon Nobyembre makahaladlok. Kon may matahom man diri nga iya madumduman, ini ang tag-ilinit, kon ang mga talamnan sa balod sa higad sang suba mahawan kag ang mga sandiya nagabulidbulid lang.Sang bata pa sia sang wala pa ang inaway batok sa mga Hapon, masami nga ginalubong nilasang iya mga kaupod sa balas ang ali nila nga mga sandiya kag kutkuton lamang nila ang ila tinago kon ginabanta na nila nga luto na ang mga ini. Dayon nila dal-on ang pinakadako gid nga sandiya sa idalom sang mga kamunsil nga nagabawod sang bunga sa bi-bi sang suba. Udakan nila ang sandiya tubtob mabatyagan nila ang pagkano sang tuman nga tubi sa ila tyan. Kon tag-ilinit lamang ang sandiya kag kamunsil. Ang iban nga mga bulan makatalaka matuod. Labi na gid kon umalagsa lamang ang isa ka mangunguma. Maayo pa ayhan mapa-Manila sia.
	Kag binayaan niya ang uma sa higad sang suba. Indi gid niya malipatan ang pagsakay niya sa bapor sa Muelle Loney. Yadto ang iya kahilwayan.
	Apang labi nga makatalaka ang inabtan niya sa Manila. Ano  gid bala ang mahimo sang isa ka pamatan-on nga napulog-walo ka tuig kag wala gani makatapos sang elementarya? Indi kahilwayan ang naabtan niya sa Manila.
	Nagkargador sia sa pantalan apang indi niya mabatas ang obra nga ini. Maayo pa ang pagpanghugas pinggan sa isa ka kalan-an sang Intsik sa Avenida Rizal.
	Duha ka tuig ang iya pagpangalagad diri. Indi lang pagpanghugas sang pinggan ang iya buluhaton kundi amo man ang pagtinlo sang bilog nga kalan-an pagkatapos magsira ini kon gab-i.
	Daw nahamuot man sa iya ang iya amo.  Mabuot sia kag wala gid sing bisyo katulad abi sang panigarilyo kag pag-inom. Dako gid ang iya kalipay sang hambalon sia sang Intsik nga indi na magpauli sa iya ginadayunan sa likod sang tienda sang Quiapo kundi diri lamang magtulog sa kalan-an bilang bantay kon gab-i. Sadto nga mga panahon, indi pa uso ang nakauniporme nga security guard. May diutay nga hulot sa likod sang kusina. Diri sia nagatulog kaupod sang daan nga mga pugon kag tinangkas nga mga karton.
	Tubton gintubuan sia sang paghigugma. Ang babaye Bisaya man apang nagdako ini sa Manila kag ang iya Kinaray-a hat-on. Manugbaligya sa aseras ang iya mga ginikanan  kag ginaatubang gid sang ila pwesto ang Avenue Theater sa tabok sang kalye. Ang ila balaligyaan sa may kilid sang isa ka opisina nga kasiping sang kalan-an sang Intsik. Sa masunson nila nga pagkitaay, hinali lang nga nagsampok ang ila mga mata kag isa ka gab-i sina, nagsambuday ang ila balatyagon. Daw tuman gid ang pagbalighutay nga ini kag indi na gid ayhan malubad.

<b> Margosatubig </b>
Ramon Muzones

	Gikan sa aminhan kag bagatnan...gikan sa sidlangan kag sa nakatundan...sa duta sang mga pandita...sa linikusan sang Magindanaw  kag Sulu...ang tanan nga sumilimba ni Mahoma nagtililipon sa pagsabat sa panawag sang sultan sa isa ka sinapul. Nanarisari nga mga biniday, pangku, kumpit kag binta ang nagadulungka sa hunasan nga ang ila mga layag nga nagakalainlain ang mga duag kag samay daw sa isa ka hugpong nga bulak nga nagapamaladpad sa kahanginan kon tulukon gikan sa malayo.
	Didto sa kitawkitawon nga gintaipan makita man nga daw bilahu lamang sang tigbaw nga nagahimaru ang mga tampulingan sang mga sakayan nga amat-amat nagapalapit. Ginatahud sang tanan ang gahum sang sultan kag ginasunod nila ang mahal nga binubuot. Nagatipon sila diri sa maragtason nga banwa nga Margosatubig sa puod sang Zambo sa pagsabat sa tugtog sang agong nga nagapanawag sa pagtambong sang tanan nga maharlika kag maragting sang kaliwat ni Makdum.
	Ang tanan nga harianon yari diri nagtililipon. Nagailidlab lamang ang malahalon nila nga mga sukla, nagakalabit sa sukla man nga mgaw agkus ang mga pinusaran nila nga barong, kris kag kampilan, nagapaindis-indis gayud ang mga bulawan nga salngot sang mga datu kag ang mga mutya nga nagaalagaw-agaw ang kaputi kag katagum nga ginapuni sang mga dayang-dayang sa ila panapot.
	Wala pa magtupongtupong ang adlaw kag mapuno ang hunasan sang Margosatubig sing mga sakayan nga subong sa harianon nila nga mga tag-iya, nagalandasanay man sa katahum.
	Mationtion...
	Nabatian ang linagabong gikan sa linibolibo nga mga agong nga sinundan sang masaku nga linupok sang mga pali-untod, lantaka kag hanlog.
	Kag...
	Sa palapag nga nagatungtong sa mabakud nga talutogsang kutta nakita sang tanan ang mahal nga pandita nga nagapanawag sa tanan nga tumuluo sang Koran nga takna na ini sang pagpangamuyo.
	Kag...
	Lumiso ang tanan tuhoy sa Mekka, binayaw ang mga kamut kag amat-amat nga magduluko sa duta. Binasa sang pandita ang mga tinaga sang balaan nga Koran, ginmitlang ang malahalon nga mga pulong ni Mahoma nga ining pagtuluohan nga ini ipalapnag sa paagi sang dugo kag kalayo.
	Pagkatapos sang pangamuyo ang tanan nga mga datu, maharlika kag maragting nagtilipon sa atubangan sang sultan sa pagpamati sa kabangdanan sining sinapul nga ini.
	Ang nawong sang sultan nga nagapakita sing katingting sang malmalan nga payhud sa talon daw ginapamitayan sing kabug-at sa isa ka daku nga palaligban sang isa ka amay nga mapinalanggaon kag sang isa ka sultan nga may katungdanan kag salabton. Dapat magpalibog gayud ang sultan kay bisan matuod nga sia gamhanan, indi niya nga mas-a malubag ang kasuguan sang Koran...indi niya masuay ang mataas nga pagsulundan sang agalon nga kaliwat kag hamili nga tulumanon.
	Sa wala sang sultan nayon sa ubos sang mataas niya nga lingkuran, nagatindog ang iya bugtong nga anak nga lalaki, si datu Ibyn Parang nga naalutan sing buhok kag nakagisan sing kilay. Ang iya ulo natutob sang kundiman, kag iya ginasapnay ang iya tumbaga kag kris.
	Sa tuo nayon nagalumpagi ang mataas nga pandita kag sa iya atubangan sini nga nagaatubang sa mga tumalambong amo si datu Abdul Mohamed, manogtatap sang harianon nga panimalay sang sultan. Si datu Mohamed may nauyatan nga pagkitan nga nabalulon kag nahigtan sang sukla nga pisi.
	Matapos makahatag ang tanan nga tumalambong sang ila katahuran sa sultan, pumalapit si datu Mohamed sa tunga sang daku kag malaba nga latuk, umatubang sa nagapalamati kag hinayhinay nga bukaron ang binalubon nga pagkitan.
	"Pamatii...! Pamatii...! Pamatii...!" ang matagsing nga pahibalos ang datu.
	"Ang Kasapulanan sang Mga Agurang," padayon ni datu Mohamed, " naghisugot nga ipabutyag kag pahukman sa sining tingub nga pagtililipon ang isa ka hitabu nga bangod sa iya kaangtanan sa talahuron nga panimalay sang aton maghal nga sultan indi nga mas-a mahukman sang iya kamahalan kundi ginatugyan na lamang sa inyo kabubut-on.
	"Ang bugtong nga anak sang iya kamahalan, nga amo si datu Ibyn Parang, sa iya sini pagpanglugayawan, sa duog sang mga binunyagan sa pagpakilala nga mataliwis ang aton mga iwa kag matahum ang sulab sang aton mga kampilan, hungod sa buot kag sa iya kaugalingon lamang tumalikud sa aton hamili nga pagsulundan...kag dinala niya sa atubangan sang iya kamahalan ang isa ka babae nga may bunyag, indi naton kadugo kag tuhay sing pamanit.
	"Suno sa panaysayon sang iya mga kaupod ining babae nga ini iya nakita kag binihag sa suba sang Siwaragan sa Irong-irong. Nakulapan ang iya mga mata kag iya nalimtan ang kaanyag sang aton mga dayang-dayang kag ginpasulabi ang isa ka binunyagan nga ginakangil-aran sang aton kaliwat.
	"Ang iya  sala namunga sang isa ka anak nga lalaki nga amo pa gid ang nagdugang sa palaligban sang iya kamahalan."
	Nagdulog anay si datu Mohamed sa iya pagbasa. Tinungtong niya sa latuk ang pagkitan kag bilaron ang isa ka malapad nga tulun-an kag magtangutangu. Pinadayon niya ang pagbasa...
	"Bangod kay daw wala sing sarang mahimo ang iya kamahalan sining sayup sang iya bugtong kag panganay, iya gindangup sa Kasapulan Sang Mga Agurang nga amo na lamang ang magtuman sang nahamtang sa kasuguan.
	"Sa isa ka malawig nga sinapul ginpakamaayo sang amo nga kasapulanan nga iatubang ang amo nga bagay sa tingub nga pagtililipon agud mahukman kag mapala ang pagpalibog sang iya kamahalan."
	Matapos basa si datu Mohamed lumuntad ang kalinong sa mga tumalambong nga kadalagkuan. Hinali lamang ini nga balita kag indi sila handa sa sini nga bagay. Ang palaligban nga ginahumlad sa ila atubangan indi isa ka mamag-an nga hulusayon. Daku ini nga bagay: timbang ini sa kalipay ukon kasakit sang ila ginatahud nga sultan.
	Busa...
	Wala gid sing bisan isa sa ila nga nakatikab sang iya bibig sa pagsugpon ukon pagpahayag sang iya kabubut-on.
	Mationtion...
	"Mga dungganon nga tumalambong," ang hambal ni datu Mohamed," indi kamo magpang-alang-alang sa paghambal. Ginatugyan sang iya kamahalan ini nga bagay sa inyo kabubut-on..."
	wala pa gid sing isa nga nangahas sa pagbungat. Ang kamatuoran amo, nga nabutang sila sa alang-alang. Anak sang sultan ining pagahukman kag indi mahapus ang paghukom sanglit kay ang sayup mabug-at kon ipasandig sa pagsulundan. Sa pihak nga bahin nagapanimbang man ining mga dungganon nga tinao basi ang ila kabubut-on amo ang  magapilas sa kasingkasing sang tigulang nila nga pangulo.
	"Kaginuohan," ang paathag ni datu Mohamed," matapos  ninyo  mahibal-an kon ano ang kabangdanan sang pagpatawag sa inyo sang iya kamahalan, ginapasayud ko sa inyo nga sa ikatlo ka adlaw magasinapul liwat.Ang tagsa ninyo ka kabubut-on nahanungud sini nga bagay inyo ipagkit sa isa ka diutay nga pagkitan kag ihulog sa luka nga kawayan nga nagatungtong sa ibabaw sini nga latuk. Amo lamang ini. Wala na sing iban nga hilikuton."
	Dayon dalaginot sang mga maharlika, daku kag mga maragting pagua nga ang tagsa sa ila masigpadalum sang iya painoino. Nanaug ang sultan sa mataas niya nga lingkuran kag byumalik sa iya palasyo nga ginasunod ni datu Mohamed kag iban pa nga kabulig sang harianon nga panimalay.
      	Samtang...
	Ang iya anak nga mabug-at man ang ginahuban sa tagipusuon gin-updan sang walo ka mangangaway sang sultan kag ibalik sa iya bilangguan.
	Indi gayud mapahamtang ang balatyagon ni datu Parang. Indi niya luyag ining magamo nga sinapul. Buot niya nga hukman na lamang sia sang nagakabagay sa iya sala. Matuod...makapila na sia mag-atubang sa gamhanan niya nga amay, dala ang iya hinganiban, nga tugutan sia sa pagtapus sang iya kalisud. Ang tagipusuon sang amay, wala sapayan sa kabug-at sang sala sang anak, ginatuburan gihapon sang gatas sang iya pagkaginikanan kag namalibad sia sa pangabay sang iya subang nga mangin huramentado. Hinambalan niya ang iya anak nga mon amo ini ang iya tuyo agud mahugasan ang iya sala, tugutan sia kon iya unahon patay ang babaeng' may bunyag nga iya dinala diri sa ginharian.
	Kag...
	Ang kailo nga datu Parang wala maksabat. Ang iya kasingkasing indi nga mas-a magtugot nga ining babae nga ambungan nga iya nabihag matapus sia makapatay sing duha ka pulo ka tao iya halitan sang iya kaugalingon nga kamut. 
	Indi mahimo! Indi mahimo bisan sugo san gpagtuluohan. Mamatay sia anay kag iya tandugon bisan isa ka nahut sang buhok ni Dulcinea...








9







Title:Sang Nagmisa sa Kapilya Sang NiÃ±o Dalupangon (3)
Sang Nagmisa sa Kapilya...
	Pagbuklat niya sang iya mata nagbungkaras siya sa pagtindog sang makita niya nga may malus-aw na nga kasanag nga nagasilang sa kurtina sang kuwarto ni Teray.  
	'Alas siyete!' siling niya liwan sa iya paino-ino.  Dayun siya nagdali-dali, ginhakus ang imahen sa tupad sang iya nagakatulog nga puya kag ginsakwat ini.  Namuragmuragan si Teray.
	'Taaaaayyyy?  'In mo ssa dalhuuuun?'
	'Wala day ah, ma-ma-paliguan ko lang siya!'
	Nagyuhum si Teray kag nagbalik sa pagkatulog.
	Dali-dali nga naguwa si Minyong sa ila puertahan nga bitbit ang imahen.  Wala na ulan apang kitaon ang prueba sang pagbunok sang ulan sang kaagahon.  Nagdalagan si Minyong sa kalikdan sang kalsada nga daw ginalagas sang mga ilahas nga mga sapat.  Ang mga nagapamaypay nga mga tudlo sang mga dalupang nagapangapyot sa nagasangyad nga kapa sang imahen.  Wala nadiparahan ni Minyong nga may pal-ay sang buri nga nagabalabag sa iya alagyan.  Nasandad si Minyong.
	Hugot ang kapyot niya sa hawak sang kahoy nga imahen sang siya dumurigdig pauna.  Gin-unhan ang iya lawas sang imahen kag nagtukod ang mga tiil sini sa mabasa nga lutak.  Tumugsok ang duha ka tiil sang imahen.  Dayun bangon ni Minyong kag uyat liwan sa idalum sang ilok sang imahen dala butong sini paibabaw.  Nagapangurog ang iya kalawasan sang pangusog hasta sa nahugnot niya ini.  Wala na siya nagpulupa-awatawat.  Dumalagan si Minyong padulong sa kapilya.  
	Gintungtong niya ang imahen sa bulutangan sini.  Gin-uba niya ang iya kamiseta para pahiran kuntani ang malapok nga tiil sang imahen sang gulpi may nag-ubo.  Dayun nagbukas ang ganhaan sang kapilya.  Nagkuob gulpi si Minyong kag nagpangalihid sa mga bangko.  
	Alas-sais na sang aga.  Nag-abot na si Waning para maghanda sang kapilya para sa adlaw sang kapistahan.  Wala siya madiparahan ni Waning.  Sang nagalakat siya pauli, nasugata pa niya ang pusturaho nga mga Domingo Debotos.  Nakaginhawa si Minyong sang madalum.  
      'Tayyyeeee...?'
      'Ano 'ga?' sabat ni Minyong samtang ginabanyusan sang balmo ang mga tiil sang iya puya.
      ''In na to ang akum kachuwampang, tay?'
      'Ano nga kahampang, 'ga?'
      ''To b'la ang nagbitita ta akum tang nagwigad nga temana?'
      'Ah, wala na to siya langga ah, indi na to siya magbalik, damo siya sang gina-ubra.  Magmantener na lang kita anay sang balmo' dugang pa ni Minyong nga daw abi maintindihan sang iya puya ang kabangdanan kun ngaman gindala niya ang imahen didto.
      ''Di tay ah, mabawik siya kuno...siwing niya.'
      'Ano siling mo Teray?  Nagadalamgo ka lang siguro sadto 'ga...ako ang nagdala diri sadto.'
      ''Di tay ah, siwing ya, mabawik siya kuno.'
      'Indi Teray magbinutig ah, munyika lang adto, indi na siya di magbalik...'
      Nagsugod maghibi si Teray.
      ''Di tay, mabawik gid siya kuno ya, waya na dayun takit tay, mabawik siya kuno, hambaw ya gid...'insister pa ni Teray nga nagahilibion.
      'Haaaay, tama na abi ina 'nak ah, ginapangidlisan ako sang mga ginapanghambal mo.'
      'Hai, mabawik gid siya kuno ya tay...'
      'Huo na gani ah...'
      'Tu-od taaaay?  
      'Hu-o, langga, gani tama na ina nga hibi...'
      'Tugaton mo sa tay ha, bati 'di sa katumtol diri...Taaaay ha!  Taaaay Ha!'
      'Hu-o, langga, sugaton ko siya; pagtulog-tulog ka anay gamay kay pag-bugtaw mo, ari na siya di...'tug-an ni Minyong bisan nga nagalibog ang iya ulo sa pagpanumdum kun paano niya mapahangduan ining iya nga tug-an. 
      Gin-ili-ili ni Minyong si Teray hasta matulugan ini sa iya nga sabak.  Wala pahuway ang pag-insister sang dalagita sang iya ginapatihan.  Indi masarangan ni Minyong nga makita ang mga luha sa mata sang iya dalagita matapos sang iya nasaksihan nga kalipay sini sang iya gindala didto ang imahen.  Wala siya makahibalo kun paano niya makawat liwan ang imahen tungod kay may mga naga-pulaw na diri, apang naka-promisa siya.  Kinahanglan mapanindugan niya ini bisan halos imposible pa.  Imposible gid - sugod sadtong nagligad nga Domingo, wala na nagakahubas sang tawo ang gamay nga kapilya.  Subong, ahaw na gani ang nagapalapit sa kapilya sang Medalya Milagrosa nga amo ang kapilya nga ginakilala sang parokya sa Baranggay Cudian.  Ang mga tumuluo nga sang una adlaw-adlaw nga nagarosaryo sa ining kapilya sa kasiling lang nga Sitio Sibaguan nga ginpatindog sang tag-iya sang duta nga miyembro sang sanggunian sang probinsiya, nangin kaging nga uyapad kun ikumpara sa kapilya sang Niño del Barrio.  
      Nagalibog gid ang ulo ni Minyong kun paano makapanago sa ginatos nga mga bombilya nga nagapasanag sa palibot sang kapilya, hilabi na gid sa alkoba sang imahen.  Indi na parehas sang nagligad nga Domingo kun diin wala gani siguro madiparahan bisan ni Waning ang pagkadula sang imahen, kun natabo nga nalingat siya sa kalong nga altar bag-o pa man ini mabalik ni Minyong.
        Nangin mabug-at na gid ang iya buot sa paglaum nga maga-ayo ang iya puya tungod sa natabo nga wala man may nahimo ang isa ka imahen nga iya pa ginkawat sa sadto, kinalimtan nga kapilya.  Kun tuuson, naglala na gid gani ang iya alatubangon kay nakapromisa siya sa iya puya nga magabalik ang iya sini 'kahampang'.  
      Sa paminsaron ni Minyong gaba na ining tanan nga nagakalatabo.  Silot sang kalangitan sa iya pagkawat sa imahen.  
      Naubos ang inoras ni Minyong sang pagpaminag-binag sa guwa sang ila hayub-hayub matapos niya nga ginbanyusan sang balmo ang iya nga puya.  Wala na niya gani madiparahan ang pangindat sang adlaw sa sirum.  
      Pasado alas otso na, Sabado sang gabi-i.  Bag-o niya lang matapos nga ginhungitan ang iya nagapanghakruy nga puya sang ila panihapon nga nilanta nga dahon sang gabi.  
      Naghapyad na lang si Minyong sang iya banig sa may salas kag magpatuyo samtang gina-punggan ang iya kaugalingon magpalapit sa hulot sang iya puya nga walay patay ang pagugayong.  
      Daw wala pa gani ma-orasan ang iya hapyaw nga panulugon sang namuragmuragan siya sang tunog sang ginagihit nila nga puwertahan.  Nagpamati siya sang makadali.  Nadiparahan niya nga wala naga-nguy nguy ang iya puya - mahibon.  Kinurdam si Minyong sang kahibon.  Ginkuso niya ang iya mata kag naglingat sa may puertahan.  May babayi nga nagatalikod nga nakaputi nga sayal kag may gina kuribong mga mantsado nga habol sa may gulugwa lang sang pwertahan.
      'Teray?  Ikaw ina?' pamangkot ni Minyong samtang nagbangon kag nagtindog palapit sa babaye.
      'Teray?'  panawag niya liwan, apang wala nagasabat ang babaye.
      Nagpalapit si Minyong kag gintapik ang babaye sa iya sini abaga.
      'Tay...?'
      'Teray?? Naga-anu ka di sa gwa? Matun-og na pero.' akig nga sabat ni Minyong.     
      'Gindul-ong ko siya 'tay.  Ato na siya, nagpauli.' sabat ni Teray nga may matam-is nga yuhum.
      'Ano? Sin-o?'  pamangkot ni Minyong sang nadiparahan niya nga tadlong ang panambit sang iya puya.  Ginkuso niya sini liwan ang iya mata hinali nagapalanamgo lang siya sang kagutumon.
      'A-a-ano ang natabo sa imo 'ga...? Nagapalangurog nga pamangkot ni Minyong.  'D-d-day...a-a-no ang natabo?' pangonseho niya samtang ginayapos kag ginahikaplos ang guya kag kalawasan sang iya puya.
      Nagngirit lang si Teray sa pangonseho sang iya amay kag naglingat ini paidalum.  Ginsunod ni Minyong ang lingat ni Teray padulong sa may ubos nga parte sang iya palda.  Gin-alsa ni Minyong ang ubos nga bahin sang sayal sang dalagita sang madiparahan niya nga puno ang panapton sini sang nagtalapik nga dalupang.
      'Tay, nagbalik siya, Tay...wala na sakit, Tay.' Nagayuhom nga panugiron ni Teray sa iya naurungan nga amay.
      Makinis ang mga mala-tiposo nga batiis sang imahen matapos ini pahiran ni Waning sang mahamot nga lana.  Mahangay nga ginalikawan niya ang mga lutak sa tiil sini nga amo yadtong pamatuod sang milagro.  Buta na sang tawo ang kapilya, alas-siyete pa lang sang aga.  
      Manug-sugod na tani ang pag-rosaryo sang Domingo debotos sang nagbukas ang ganhaan sang kapilya.
      Naurungan ang tanan.  
      'Sin-o ang bantay diri?' pamankot sang arsobispo.
      Domingo - isa ka semana makaligad ang kapistahan, may misa sa kapilya sang NIño Dalupangon.
<b>PAGPAMALANDONG</b>
<b><i>By Marcel L. Milliam</b></i>

<b>I</b>
<b>Via Crucis</b>
	"Pining, palihog lululantawa ang mga kandila didto sa estasyon, tagwa lang ako kun maabot na ang Via Crucis." "Huo, Nyora Itang." Dayun guwa ni Josephina sa ugsaran sang balay sang mga Consuelo. Iya gin kadtuan ang estasyon nga nakatoka sa pamilya Consuelo. May gamay nga lamesita, kag ang nakakwadro nga estampa sang ika-napulo nga estasyon sang via crucis, nakaplastar sa tunga sini. Sa magtimbang nga kilid sang lamesita, may manabaw nga mga malokong. Sa sulod sang malokong, nahamtang ang tig-isa ka si-ad nga upas sang saging nga nahimo tuluslukan sang mga mapula nga mga rosas. Gin ipo pa ini sa hardin ni Nyora Itang. Natabunan ang lamesita sang puti nga seda nga mantel. May magagmay kag pino nga mga krus kag ubas nga lila, kag mga uhay nga bulawan nga nakaburda sa tela. May labi nga paghalong nga gin plastar ini ni Tya Pepay sang damlag pa. Wala gid ini pag palapsi sang mga 'thumbtacks'  kay ini nga mantel halin pa sa ila mama, kag ginagamit gid lamang para sa estasyon humalin pa sadto. Sa tunga sang lamesita, sa atubang sang estampa, nahamtang ang saway nga kandelabra. Nagainggat sa kalimpyo ang kandelabra apisar sang pag ka antigo sini. Gikan pa ini sa mga katigulangan sang mag ulutod. Nakita man ni Pining kung daw sa ano ka mahinalungon nga gin kuha ni Nene Kanunay ang kandelabra gikan sa estante kaina. Ginpahiran lang ni Nene ang 'siete dolores' kag nag guwa na ang pag idlak sini. Ginatawag nga 'Siete Dolores' ang kandelabra bangud sang disenyo nga tagipusu-on sa tunga sini, nga may nakatuslok nga pito ka punyal. Amo ini kuno ang kasing kasing ni Maria, iloy sang Ginu-o kag ang pito ka punyal sang kasakit ukon Dolores nga iya ginbati bangud sang mga inagyan sang iya anak nga si Hesus. Ang pito ka kandila nga perdon, nagpa pawa sang lamesita samtang naga agaw dulom ang sirum. Gin bakal pa ini ni Tya Pepay sa katedral sang kapistahan sang Nuestra Señora de la Candelaria, ang milagrosa nga patrona sang Jaro, sa Iloilo. Nasiling nga pag abot sang katapusan sang kalibutan, maga abot ang kadudulman, kag wala sang magasiga nga kapawa luwas sa mga benditado nga mga kandila, katulad sining mga perdon. Gin bistahan man ni Pining sing mayo nga ang mga tinulu-an sang kandila naga tagak sa papel nga gin pahamtang sa idalum sang kandelabra, kag wala sing naga agsik sa mantel nga seda. Dayun iya gintan-aw ang naka kwadro nga estampa; ikanapluo nga estasyon, si Hesus gin ubahan sang iya mga panapton. 
	Nasiplatan ni Pining ang kabulig nga si Caloy nga nagabantay sa may uluunhan. Nagasandig ini sa puno sang paho kag naga pahubot sang sigarilyo. "Uy, Pining, mayo kay ari ka, ikaw na anay ang mag tal-us sa akon sa pagbantay diri sa estasyon ha? Tapuson ko anay ang paghanda sang solignum kag barnis nga paga gamiton sa karo para sa prusisyon sa madasun nga semana. Kabalo ka man nga luyag ni Nyora Itang nga handa na ang tanan samtang temprano pa. Indi sya maluyag nga naga kinarampag pa kun subol na." "Ah ti huo Caloy, ako na ang mahibalo diri." Gilayun nga nagpadulong si Caloy sa bodega sa likod balay. Didto na hamtang ang karo nga ginagamit sa prusisyon sang ila paso kada tuig.
	Dayun gihit ni Pining sang isa ka bangkito nga kawayan kag namiyungko sa higad sang estasyon. Ginbuksan na ni Caloy ang sansalon nga mga ganha-an agud makadayun ang mga naga Via Crucis. Liwat nga gin pasiplatan sang balo ang lamesita.  sa naga sulu-saotsaot nga kalayo sang mga kandila, naiwagan ang naga agaw-hanagub nga palibot. Nakbatyag sang katawhayan sang panimu-ot nga kabulig.  Ginlantaw nya sa iwag sang kandila ang iya mga kamut nga kuryanot kag anad sa panginubra.  Diri sya kag ang iya nga iloy, pati mga katigulangan nagpangalagad sa pamilya nga ini.  Indi na halos ma isip ang tinuig kag henerasyon nga kaupod sang pamilya Consuelo ang pamilya ni Pining.  
	Sang maka-pamana si Pining kay Ignacio nga kabulig man sa bukid sang mga Consuelo, wala pagdaluk nga ginbuligan sila sang mag ululutod nga sanday Juanita (Donya Itang), Josefa (Tya Pepay), kag Carolina (Nene Kanunay), mga makapatindog sang ila kaugalingon nga balay didto sa bukid sang mga ini sa Sibaguan, Capiz. Sa halos tanan nga kahigayunan nga makabulig, naga bulig ang mag ulutod sa ila. Duha ka tuig pagligad sang ila pag inupdanay mag asawa, nagbun-ag si Pining sang ila subang nga babayi, si Graciana. 








9







Title:Bangod sa Isa Ka bulig nga Saging
Bangod sa Isa ka Bulig NGa Saging...
	Wala sing mahimo si Narcisa sa kusog sang bana. Naurungan ini, daw indi makapati sa ginhimo sang bana. Bag-o pa gid lang ini nabuhat sa iya sang bana. 
	"Diri ka lang. sagapon mo lang ako karon kon indi pa ako makapauli sa pag-abot sang sanag. Pero kon makabalik ako gilayon pat-od nga wala na sing magtublag pa sa aton. Pangamuyue lang nga ako ang madaog."
	Pinagligbusan si Narcisa sa pinanghambal sang bana. Wala ini makahulag sa tinndugan kon wala madula sa panulok ang bana. Linamon sang kadulom si Romeo.
	Bisan pa nga nagakulorog na ang kalawasan ni Narcisa sa sobra nga kakulba sa ginabuhat sang bana pero daw hubot ini nga dumalagan sunod sa bana. Apang wala na niya Makita ang bana. Indi mahim-os si Narcisa, kinahanglan Makita niya kon ano gid ang tuyo sang bana. Wala man ni Narcisa mabatgi ang kahadlok sa ginasugid nga aswang.
	Wala lang madugay ang dagondagon ni Romeo pakadto sa iya kaladtuan. Dayon sini paiplok sa puno sang madabong nga puno sang madre de cacao. Gikan sa iya nahamtangan, mahibaluan gid niya kon may mangahas sa pagkuha sang ila saging. Ini ang iya tuyo. Tapuson na niya subong nga kaagahon kon sin-o man ang nagapangahas sa pagkuha sang ila saging. Subong pa nga bulan sang Agusto, bulan sang tigkiliwi. Ang iban indi na kahibalo magpabalhas kundi magbantay na gid lang sang pinabalhasan sang iban. Kag inid sia kumporme sini. Kinahanglan tapuson niya ini. Bangod inid lang ini kis-anga natabo sa ila kundi halos indi na sila makatilaw sang bunga sang ila pinabalhasan. Nagakalam na ang iya kamot nga magpatay sa sin-o man nga wala sing huya kag wala na sing respeto sa ila. Naanad lang sila!
	Sa iya paghulat naaningal pa  niya ang pagsabtanay nila kaina sang iya asawa. Ginmunuhan niya ang asawa sangiya natukiban, ang perme nga pagtuba sang ila saging.
	"Pabay-e lang Meng. Pasalamaan man ina sa imo sang mga tawo. Kay ang imo pinabalhasan makabangilbangil man sa hapdi san gila suloksulok, karon nga tigulutom." Sabat, pahangop sang asawa.
	"Indi a, ano kay katamad sa ila! Indi "Kahibalo magpatulo sang ila balhas. Kundi ang himuon nalang nga batayan ang aton kinabudlayan!" masingki ang sabat ni Romeo.
	"Sang-ano gid ang kaunon naton man? Sang mga kabataan? May isaka sipi basante na kita, kalapit sang merkado dira." Lugpay ni Narcisa sa bana.
	"Indi husto ina Sisa. Bisan ano ka dyutay ko matilawan man naton ang aton pinbalhasan. Indi nga ang iban pa ang makapulos sina. Wala na sila sing pagtaha sa aton. Kon magpangayo sila wala man kita nagadinalok sa ila, a."
	Nakapisik si Romeo. Nauntat ang iya paghanduraw sang may nabatian sia nga kulas. Nanilag sia. Sinapo niya gilayon ang polo sang ginasukbit niya nga pusil. Ginlibot ang panulok, bisan ligum ang kadulom pero sa anting sang iya palamatin-an mabatyagan niya gilayon kon sa diin na ang makahas. Wala sia napaslawan. Wala gid man madugay ang iya pagpanilag. May namasnahan sa kadasig lang sang hitabo. Sa isa ka tigbas lang, duplay na ang saging. Kag isa pa gid ka tigbas ang iya nabatian ipo na ang bulig sang saging. Sa iya panilag sanay na ang taweo nga nagahimo sini.
	Sumilabo gilayon ang balatyagon ni Romeo. Tion na agon tapuson ang tanan! Ginkasa niya ang pusil. Bumalabag sia sa dalan nga nasiguro niya diri gid maagi ang tawo nga pas-an ang isa ka bulig nga saging. Sia ukon ang makahas ang mabilin karon nga kaagahon. Nasiguro nbiya nga mabato gid ang taw okay may taklos man ini nga patalom. A, bisan mabato pa ang tawo, indi gid ini makasalbar sa iya kalibre 45 nga nakahanda na magbuga sang kamatayon! Bisan magkuyampad man ini sa kaghadlok nga Makita sia, indi gid ini pagpatawaron sang bala sang iya 45.
	Karon na! Tinumod gid niya ang nawong sang tawo sang siga sang iya flash light.
<b> Sekreto Sang Isla Puti Balas </b> 
Lester Mark Carnaje

      Tsismoso gid ang mga kalubihan sa kilid sang dagat, tagsa-tagsa may ginahutik sa mga nagalabay nga hangin agud mabatian man sang bukid ang bag-ong balita nga ila nasagap. Kun kaisa daw gusto man makiambit sang balud sa mga natukiban gain sagad duso ang puti nga balas sa hunasan agud ibura ang tinago nga nahibaluan.
	Adlaw-adlaw madamo sang istorya ang mga kalubihan. Ilabi na kun dungan sila magkumpasan sang ila dahon sa kahanginan para manutisyahan sang pangunud ang ila pagkadiwalwalan. Para sa mga hipuson nga tinuga nga nagapuyo sa Isla Pui Balas, ang mga kalubihan ang ila radio-puwak, ang nakahibalo sang madamo nga butang. Ag ang puti nga balas naman ang nagapamatuod sini tanan.
	Ang Isla Puti Balas masami nga ginapunsukan sang mga turista gikan sa malayo nga mga kadutaan, ilabi na kun tig-ilinit. May puti, may itom, may pula kag may medyo mailom. May Amerikano, Koreano kag mga kid-ol panit kag daku ang tiyan nga daw bitukon. May mga ekspat, intsik kag iban pa nga katawhan nga masami nga nagabisita agud magpahulomhulom sa dagat nga bugalon. Sa tuod lang wala man nagareklamo ang kalubihan bangud kaluyag gid sila mamati sa ginawakal sang mga nagalatag sang ila hapnigan. Ka gang balas naman, ti kagusto lang gid nga ginaunlan kag ligidan sang gusto magsanbayting nga mga kabalan.
	Madamo sang natipon nga istorya ang mga kalubihan kag sa masami ginapamatud-an ini sang mga balas sang isla bisan pa nga daw indi ini mapatihan. Kaangay bala san gistorya ni Impay ang bata nga mailom ang matam manayanaya ang itsura kag nagakasal-an nga negra bisan pa ati ang ginikanan niya.
	Suno sa mga huringhuring sang mga lubi, indi puro nga ati si Impay kay pinamataan lang ang iya nanay sang isa ka Kano nga may asaynment diri sa isla. Ang mga soldado bala nga mahilig gid mag-agbay sa mga babayi ilabi na kun gab-i.
	Masadyahon nga bata sa Impay. Kun pamangkuton mo gain ang mga pating nga iya ginasagod, pirmi lang nagaharakhak si Impay bisang nagaisahanon. Kuntento na siya nga magbaligya sang mga kulintas kag subenir, nawili man siya magbantay sa iya nanay sa guwa sang puerta sang balay-turista kun kaagahon. Tapos tagaan pa siya sang Kano sang kwarta wala labotsang ginadaho para sa nanay niya.
	Trese anyos na si Impay kag suno sa kay Ingkong, ang ulo san gtribu sang mga ati sa isla, makasarang na si Impay nga makigbahin sa mga buluhaton sang ila magamay nga tribu. Sagad gid kuno si Impay magtawag sang manugbakal kag matanda gid magsalabid sang mga kulintas agud ibaligya sa talipapa. Para kay Ingkong, hanas na si Impay mangabuhi bisan pa sa unga sang mga ditumandok. Indi man nila luyag nga dagsaon ang isla nga gindak-an apang ang maputi sini nga balas nagaganyat gid sa mga wala ginaimbita kag masamok.
	Suno gani kay mayor dapat gid magpasalamat ang mga ati sa Isla Puti Balas bangud ginpatahum sang gobyerno ang ila lugar agud kadtuan sang mga maggaranon. Gain subong may ara na nagahilira nga balay-turista, kalan-an, ilimnan kag kasadyahan nga nagalanog sa kadagatan ilabi na kon ang mga bituon galantaw man.
	Pero subong nga adlaw mas makakulunyag ang ginakumpas sang lubi sa kahanginan, pati gain ang balas nga ampad niya nga abyan daw indi man mapahamtang. Ano abi kay si Impay nagmuklat na ang hunahuna, ah basta, suno sa panugiron sang kalubihan nagbag-o nag gid siya. Daw nagseryoso na ang iya ginagiyo, daw may nahimo nga kamalamalahan.
	Kun ano gid man, medyo nadugayan pa ang mga bato, pispis kag iba nga katamnan bag-o nila mapuga ang kamatuoran gikan sa mga kalubihan. Ano abi ka yang una ng nakakita sa mga binuhat ni Impay amo ang mga bituon bag-o sila magpauli sa ila balay. Nahibaluan nalang ini sang ginpadala sang mga maniningad nga bituon ang balita pinaagi sa kamot sang adlaw agud madaho sa tsismoso nga mga lubi ang natukiban.
	Siling sa mga bituon, si Impay ginbaton na bilang isa ka tampad nga miembrosang tribu sang mga ati sa Isla Puti Balas. Pinasahi gid ang amo nga adlaw para kay Impay. Magataas gid kuno ang pagtamod sa iya sang iban nga ati kun matuman niya ang sugo ni Ingkong.
	Suno sa nasaksihan san gmga bituon nahibaluan gid ni Impay nga magaabot ang inang pinasahi nga adlaw gani ginhandaan gid niya ini sing tuman. Bisan gani ang iya nanay nagsilbing nga dapat aga pa siya magtulog para sa amo nga pagtilaw ni Ingkong. Wala nalang siya magpaupod kay kay Impay sa pagsugat sa isa ka turista agud lipayon sing makadali. Kundi gintugunan niya ang iya dalagita nga magpahuway sing mayad kay sa masunod nga gab-I, mapamatud-an na niya ang iya kaugalingon sa atubangan sang tribu.
	Simple man lang ang ginapangayo ni Ingkong sa kay Impay. Kon binagbinagon niya nahimo na ini sang iya nanay bag-o siya ginbaton sa tribu. Sa pagkamatuod, nalampasan na sang tanan nga dalaga nga ati sa isla ang ini nga pagtilaw. Gani dapat indi gid siya mahadlok ukon magduhaduha man lang sa imandu ni Ingkong.
	Nagalakat si Impay kag ginataris ang pasikot-sikot sang isla padulong sa isa kay balay-kalan-an nga ginapanag-iyahan sang isa man ka ati. Medyo mahinay ang pagtikang niya pasulod sa puerta sang kusina sang balay-kalan-an. Nakit-an niya ang nagakabit nga unod sang baka kag baboy, tiil, ulo kag kaundan man, apang indi niya mapat-odkon diin ang preska ka gang daan. May mapula-pula kag may ginalangawan man samtang may ginagaang kag ginapabukalan pa.
	Naghulat si Impay sa pag-abot sang kusinero, ayhan sako gid bangud pirmi lang may ginsugo. Sa namutikan ni Impay, tuman gid kadamo sang mga kustumer sang balay-kalan-an.Duro gid ang nanamitan sang ila espesyal nga kansi sang baka kag inasal nga unod kag tambok sang baboy. Bisan gani sa mga bulan nga maiwat ang turista, ginabalikbalikan gihapon ang kalan-an sang mga Kano kag mga ekspat.
<b> Aligi </b>
Alice Tan Gonzales

      <b>Kusu, </b> kusu, puga. Nagataboy ang unod sa mga butkon niLiang samtang nagadumog sa linabhan, ang iya mabusog nga dughan nagatay-og. Masaku ang iya kamot sa pagkuskos sang labada, pero ang iya mga dulunggan nagapaabut sang panawag sang nagatagumatayon nga nanay. 
	Isa na ka libo ka beses nga nasaksihan ni Lian nga nagtagumatayon ang iya iloy nga wala man nagakadayunan. Grade five palang sia sang magsugod tagumatayon si Mama niyamakapila ka beses tagsa ka bulan bangud sa masami nga pagsakit sang likud. Kinse anyos nga ginbati sini ang unga nga balatianL sang primero daw ginakusi kuno ini, dayon daw ginatuslok sang dagum, sang ulihi daw ginalansangan. Sang daw ginwasay na ang likud sini kag matapos ang pagbalikbalik sa nagkalainlain nga manugbulong, may isa ka mangin-alamon nga doctor sa Bacolod Doctor's Hospital nga nagdagdag sang bomba nga tinaga: "cancer". Gindala sang iya Papa ang iya Mama sa Manila - sa lugar sang mas mangin-alamon nga mga doctor nga mas dalagku ng akuarta ang ginalamon. Sa mayo ngapalad, matapos ang operasyon nga nag-upak sang bulsa sang iya tatay, napat-ud gid man sang mga manugbulong nga wala man gali sang diperensya ang likud sini kundi nga nagasakit lang sunu sa tag-iya.
	Dayon man kag nag-untat ang kon ano ukon sin-o nga nagawasay sang likud sang iya nanay, pero sa masunud nga mga tinuig madamu pa nga pagtagumatayon ang gin-agyan sini sa nagkalainlain nga mga masakit kasubong abi sang asthma, diarrhea, typhoid fever, trangkaso, arthritis, kag kinandan nga ubo nga madugay mag-ayo. Karon, sa edad nga sitentay dos nagatagumatayon naman ini - halos adlaw-adlaw sa sulod na sangisa ka tuig kag tunga - sa lain naman nga balatian. Pero wala na nahadluk si Lian. Naanad na sia, katulad san gtawo nga naanad na magtan-aw sa maranhig.
	Kusu, kusu, puga. Ginkalis ni Liang sang iya palad ang bukal sang habon nga nagasaka sa iya butkon kag gintusmaw ang katapusan nga panid sang lalabhan sa labador. May higko sang iya nana yang sidsid daster. Nagkurinot ang ilong ni Liang,pero ginpadayon ang pagpanglaba. Salamat kay Mama niya, malaput na tunga sa tuig nga wala sila sang timbang sa sulod balay. Ang katapusan nila nga timbang nagpauli nga nagahibi kay tinurasok ni Mama niya sang ini nila Makita gilayon ang ila abredor kay nanago gali sa sulud aparador.
	Sang una, tagsa ka bes nga nagahimumugto ang iya nana, nagasala si Liang. 







8







Title:Syudad sa Sulod sang Lungib
<b>Syudad sa Sulod sang Lungib</b>
<i>Maria Luisa S. Defante-Gibraltar</i>

	Madamu nga mga tigulang sa duog nanday Tyo Tansyong ang nagapati nga ang ila baranggay pirme lang ginamurtuhan. Si Tyo Tansyong nagapati man tungod sia mismo makapila na ginpakitaan sining mga maligno. Pero ang kalabanan sang mga lamharon sa ila duog indi magpati sa sini nga mga sugid-sugid.
	Ang ila baranggay nahamtang sa utbong nga bahin sang katapusan nga banwa sa ila probinsya. Sa may nabukid sini nga bahin, may isa ka daku nga lungib nga ginapatihan gid sang mga pumuluyo nga ginapuyan sang mga maligno. Salakot nga maligno. Mabinuligon, mapintas, masinadyahon, masinulub-on. Pero sa pihak sining nagalapta nga sugilanon nga madamu sang tamawo sa sini nga duog, sa gihapon ginakadtuan ini sang madamu nga elementary kag high school nga mga estudyante kag subong man mga mangunguma tungod madamu sang gwano sa sini nga lungib. Maayo gid ini nga abono sa mga tanom. Kag kon sila magsulod sa amo nga lungib wala naman sila may makita nga dapat kahadlukan ukon katingalahan. Kag labi nga wala sila sing mabaitan magluwas sa pagpinagaspas sang mga pakpak sang madamu nga kululaknit nga nagapanong lang sa sulod sang lungib. Ini lang kag wala na sing iban. Wala man atong sugid-sugid kag ginapatihan nga ining lungib puluy-an sang mga maligno.
	Sa nasiling na, si Tyo Tansyong nagapati gid nga ining lungib puluy-an sang mga maligno. Sia gid ang ginpakitaan sang mga ini sa madamu na nga kahigayunan.
	Sang una nga kahigayunan nga ginapakitaan sia sining mga tamawo amo sadtong subang ang bulan. Kinabatasan na niya nga magpananggot sa dis-oras na sang gab-i. Sadtong masanag ang bulan samtang ara sia sa ibabaw sang lubi, nakakita sia sang prusisyon sang mga lalaki, mga babaye, kag mga bata. Ang iban nagasakay sa mga kabayo, ang iban sa mga karo nga puno sang kabataan. Ang iban nga mga karo puno sang mga binagtong, mga kagamitan kag mga baboy, idu, kanding, mga kurongan sang manok kag madamu pa. Natingala gid si Tyo Tansyong sa sining iya nakita. Diin bala ini sila naghalalin? Daw mag-evacuate sila. Kag daw isa lang ang ila padulongan-ang daku nga lungib sa utbong nga bahin sang bukid nga sakop sang ila baranggay.
	Sa ikaduha nga gab-i, sa ibabaw gihapon sang lubi, may nakita naman si Tyo Tansyong. Iya nakita nga nagaprusisyon naman ang mga tawo. Pero sa sini nga kahigayunan dyutay na lang ang nagaprusisyon kon ipaanggid sang sa nagligad nga gab-i. Kag ining mga nagalinakat, mga pari kag mga madre nga pulos nakasuot sang puti. Nagalakat sila nga nagapangamuyo  kag nagakinanta.
      Sa ikatlo nga gab-I, sa gihapon sa ibabaw-lubi, liwan naman nga guban sang nagaprusisyon ang nakita sang mananggite. Ini ang pinakadaku nga guban kon ipaanggid sa nahauna kag ikaduha nga gab-i. Maathag niya nga nakita nga ang mga lalaki kag babae masyado ka espoting. Subong bala nga ini sila tanan mga manggaranon. May nakaupod man sa ila guban nga pila ka mga madre kag pari nga nagapamayong subong bala nga daw may ulan.
<b>Ang Kawatan</b>
<i>Maria Luisa S. Defante-Gibraltar</i>

      Nagapatuyayo gid si Oskee saiya hayubhayob sang may nagsiyagit nga bata sa unhan.
	"Sunog! Sunog! Nasunog nga balay ni  Tyo Panyong!" padayon nga singgit sang bata nga nagadalagan sa mga kasilingan. Ang mga nakabati gilayon nagkinarankaran sa pagluwas sang ila balay kag sang ila man kaugalingon. Ayhan mga ikawalo gid ato sang gab-i. Maathag gid nga nabatian ni Oskee nga nagakinarankaran lang ang tanan niya nga mga kasilingan.
	"Mga gago! Ano ang ila sina salbaron kay sobra pa ka hayubhayob ang ila mga puluy-an sangsa akon? Kag ang ila mga kagamitan lunsay man lang tanan pinamulot sa basurahan! Pwee!" panupla ni Oskee nga nadula na ang ginabatyag nga katuyo.

      "Pero maayo lang kay ang balay gali sang piguton nga Tyo Panyong nga ato ang nasunog! Kinahanglan maghukag ako gilayon agud may maloting ako sa iya balay," kag maabtik nga nagbangon si Oskee, nagsuksok sang itom nga delargo, itom nga dyaket kag itom man nga kalu. Ini ang iya uniporme kon may operasyon-pangawat  sia nga lalaktan.
	Pila ka tion pa ginlamon na sang kadulom ang indi Makita nga lawas ni Oskee padulong sa nagadabadaba nga puluy-an ni Tyo Panyong.
	Ining ila kaingodlaon kag pensyonado. Manggaranon ini pero tuman naman kadalok kag indi mapangayuan sang bulig. Sa tunga sang mga skwater, sia gid lang ang manggaranon nga nakasimpon.
	Ining si Oskee naman nagapanuigon sang traynta anyos, wala asawa kag solo nga nagapangabuhi sa iya daw halos matumba na nga payag. Bantog ining si Oskee sa ila duog indi sa kaayo kundi sa kaabtik-kamot sa pagpangawat. Huo, tanan lang nga sahi sang pagpangawat. Pang-snatch bag, pangsaka sa bukas nga bintana, paningit-hinalay, panguot-bulsa, pang-loting kon may sunog kag kon ano pa nga sahi sang pagpangawat nga iya madumduman.
	"Piho nga daku ang mahulab ko karon didto sa nagadabadaba nga balay sang kuripot nga Panyong nga ato, sila na si Oskee kawatan kon mapiyerde pa nila ako," nagasabod lang ang yuhum nga tuaw ni Oskee samtang ginsaku ang paglakat padulong sa nagadabadaba nga puluy-an sang pensyonado nga kitaon na sa iya nahamtangan.
	Iya naabtan nga madamu ang mga tawo nga nagalantaw lang sa pagkasunog sang balay sang tigulang. Nagsimpon sia sa kadam-an kag mahipos sia nga nanilag. Kag namati sia sang nagabayluhanay nga sugilanon.
	"Daw na-trap kuno si Tyo Panyong sa sulod."
	"Kag wala pa sing bombero nga nag-abot."
	"Bisan may bombero man kay indi man sila makasulod diri sa aton."
	"Abaw, kag indi kuno maghalin si Tyo Panyong kay nagapamalakid sang iya manggad sa sulod sang balay."
<b>Ginsab-an sang Demonyo</b>
<i>Maria Luisa S. Defante-Gibraltar</i>


      Natabo ini sa isa ka matahum nga tin-edyer nga si Merly. Samtang estudyante sia sa Manila, gintapikan sia sang indi mapaathag nga balatian. Ambot kon balatian gid man ini nga matawag. Pirme sia ginaatake sang pagblangko sang iya panghunahuna, daw wala sing animo, kag wala sa iya kaugalingon. Gilayon sia ginpabulong sang iya mga ginikanan sa psychiatric department sa ospital sang unibersidad sa diin sia nagabutho.
	Nagpadayon ining iya ginabatyag. Nagbantog na gani sia sa bug-os nga unibersidad tungod sining iya balatian. Gani ang iya lolo nga nagapuyo sa probinsya nag-abot sa Manila agud kuhaon sia nga sa probinsya na lang anay mabutho.

      "Maayo didto kay kambyo-klima. Basi pa lang maumpawan didto ang apo ko kay matawhay didto kag maka-relaks ang iya panghunahuna," malinaumon nga pabutyag sang tigulang nga lalaki.
	Pero labi gani nga naglala ang ginabatyag ni Merly. Apang maayo lang ka yang mga manunudlo kag mga estudyante sa unibersidad nga iya ginsayluhan lunsay tanan mabinuligon kag mahinangpanon. Tanan sila gusto magbulig agud mag-ayo lang si Merly.
	Una gindala ang tin-edyer sa guidance counselor sang unibersidad isa sadto ka hapon nga nakit-an sia nga daw wala sing animo nga nagalagaw sa College of Law building. Ini nga bahin sang unibersidad para lang sa mga nagakuha sang abogasiya. Ang mga undergraduate pareho kanday Merly may ila man nga bahin sang campus nga malagawan.
	Isa sa mga propesor sang College of Law ang nakakita sa tin-edyer ang nagdala sa iya sa library kag ginpatawgan ini sang guidance counselor.
	Ining si Merly isa ka matahum kag mestisa nga tin-edyer kag bisan sin-o ang makakita sa iya nagabalikid gid tungod sang iya ginaangkon nga katahum. Gani delikado ining iya paglagaw nga daw wala sing animo kay basi makasugata sia sang mga lalaki nga basi maghimulos sa iya. Mabutang gid sa katalagman ang iya pagkababaye. Ina gid ang ginakahangaw-an sang iya mga ginikanan kag lolo.
	Gin-usisa si Merly sang guidance counselor pero wala man sia sing masabat. Matuod gid nga kon abuton sia sang subong sini, wala gid sing unod ang iya ulo. Blangko.
	Sang masunod nga adlaw maayo naman ang iya pamatyag. Nagbalik namn sia sa iya normal nga kaugalingon. Ugaling kon pamangkuton sia kon naano sia sang nagligad niya nga pangginawi, wala gid sia sing may isabat. Wala gid kuno sia sing nadumduman.
	Ang iya ginabatyag nagaabot-abot lang. Pero sang masunog nga mga inadlaw nagawakal na sia. Indi mahangpan nga mga tinaga ang nagguwa sa iya baba. Wala gid sing may nakahangop sa mga nagatabang sa iya. Pero may isa ka propesor nga ila unibersidad nga may Ph. D. sa foreign languages. Iya gin-teyp ang mga tinaga nga ginahambal ni Merly. Sang ginpa-play back ang amo nga teyp, ang mga tinaga Pranses gali. Daw isa ka madre ang nagahambal sang maayo nga French language.

<b>Ang Katapusan nga Paalam</b>
<i>Maria Luisa S. Defante-Gibraltar</i>

	Grabe kaayo ang kahimtangan ni Naldo sa ospital. Balatian sa korason. Bag-o lang sila sang asawa nga si Nilda nakatapos pamahaw sang hinali lang atakehon sia sang iya balatian sa korason. Gulpi lang sia makabatyag sang tuman nga sakit sa iya nawala nga bahin sang dughan kag halos sia makaginhawa. Sang magsinggit sa pagpangayo-tabang si Nilda, amat-amat man sia nga nag-usdang sa salog kag nadulaan pangalibutan. Amo lang ato ang iya nadumduman. Tuman kadulom nga palibot, ang naglamon sa iya.
	"Naldo! Naldo!" ang gulpi nakapabugtaw sa lalaki. Nagmuklat sia sang iya mga mata kag nakita ang asawa nga nagahilibion.
	"Di-diin a-ako, Day?" halos natusngaw niya sing pahutik. Iya nabatyagan nga ginapisil sang asawa sing hugot ang iya tuo nga kamot.
	"Ari ka na sa imo private room sa ospital, To," kag nakahimbubun-ot sang madalom si Nilda. Nagdalom ang painuino ni Naldo. Huo gali. Naglipong sia pagkatapos gid lang nila pamahaw sang asawa. San-o bala ato? Kahapon? Kaina? Daw nadulaan sia sing pag-isip sang panahon.
	"A-ano na ba-bala oras, Day?" nagautol-utol niya nga pamangkot.
	"Alas otso sang gab-i, To."
	"Nga-ngaa nagahibi ka?" gintinguhaan ni Naldo nga pahiran ang nagatululagay nga luha sang asawa. Labi nga nagdugang ang paghibubun-ot ni Nilda nga nagkupo sa bana. Bisan mabudlay gintinguhaan ni Naldo nga mahapulas ang likod sa asawa.
	"To, ang dumdum ko nga madula ka na sing dayon sa akon. Nagapasalamat gid ako sa Ginuo nga nagbalik ang imo pangalibutan. Siling sang mga doktor, 50-50 kuno ang imo kahimtangan," tuaw sang asawa nga padayon ang pagtulo sang mga luha sini. "Ini kuno ang pinakadelikado nga pag-atake sa imo."
	"Ginahigugma ko gid ikaw sing tman, Day. Ikaw gid lang ang tanan sa akon kabuhi. Indi mahimo nga maglakat ako nga indi makapaalam sa imo. Indi mahimo nga bayaan ko lang ikaw nga wala kita makasugilanon sing maayo," masubo nga sabat sang bana nga padayon ang paghapulas sa likod sang asawa.
	"To?" nagulpihan nga tuaw ni Nilda nga gintulok sing masusi ang bana. Natingala gid sia kon ngaa amo sadto ang ginsabat sang bana. Malayo ang panulok sang nagakalisod nga Naldo.
	Huo. Paano bala niya ipaathag sa asawa nga napatay  na sia kaina pa sang aga didto mismo sa operating table? Nga nagbabalik lang sia para sa iya? Ang iya 
lang nadumduman nga naglipong sia kaina. 
	Nga gindala sia sa ospital kag dito sa operating table. Kag didto maathag niya nga nakita nga ginbayaan niya ang iya lawas kag didto nagtindog sa likod sang mga doktor samtang nagatan-aw nga ginaoperahan sang mga ini ang iya lawas.
<b>Paagi sa Pagmando sa Malain nga Espiritu</b>
<i>Maria Luisa S. Defante-Gibraltar</i>

	Sa sini nga tadya masugilaon kita sang mga abilidad nga mahimu matuga sang isa ka madyikero. Aton na nahibal-an nga ang madyikero nga may kinaadman nga makapakita sang madamu nga mga trik sa mga tumalan-aw. Makabaylo sia sang ordinary nga papel nga mangin papelon nga kwarta, makakaon sia sang nagadabadaba nga kalayo subong man nga makabuga sang naka-ibwal nga kalayo. Kon paano niya ini mabuhat, ina tungod may kinaadman sia sa pag-trik sang panulok sang iya mga tumalan-aw.
	Aton isugid sa inyo nga may mga padugi gali ang mga madyikero agud makasugilanon sa mga espirito sang mga madugay na nga napatay. May ginabuhat ini sila nga ritwal ukon mga tulumanon agod magmadinalag-on ini nga buluhaton. Kag labi nga mahimu man sila makapagkigsugilanon sa espiritu sang isa ka nagakatulog nga tawo. Ining mga espiritu nga ila gusto nga buhaton sang sini nga espiritu.

      Apang delikado ini nga buluhaton. Kon indi pa gid sampaton ang isa ka madyikero, mahimu nga matawag niya kag mamanduan ang isa ka espiritu apang ang gumontang magatuhaw kon ini nga madyikero indi na makahibalo magpapauli sini nga espiritu sa iya ginhalinan. 








9







Title:Matahum si Lola Sanang
Matahum si Lola Sanang...
	Abanse! Apang tumigpasaw si Lola Sanang. Wala sia makapanigaon. Nahulog sa kahon kag tumupa sa danawdanaw. Indi masaytan ni Lola Sanang kon daw ano sia ka dugay sa iy pagligid sa lunang.
	Apang sang masag-ulian sia sing kabaskog, nagtinguha sa pagbangon. Tinukod niya ang iya tuo nga kamot sa lunang kag alsahon ang iya lawas. Apang nakauli sia.
	Natalupangdan na lamang ni Lola Sanang nga may nagpalpit sa iya. Liningi niya ang ulo kag patungdan sing panulok. Sa lunangon nga dagway nga gintub-asn sang ulan, namurotan niya nga si Dolpo. Dumasig ang pagsinto sang iya dughan. Winaog niya ang ulo nga nagtulok sa nagsampot nga pamatan-on. Pinilit nga magoakawas sing labing mayuyom nga yuhum. Binayaw ang duha ka kamot nga dinawat naman sang ulitawo kag buligan sia nga mapapunku sa kahon.
	Bisang nga daw indi na maikang ni Lola Sanang ang iya mga tiil, wala sia magpailmon. Sang makapungku na sa kahon , naghiram-on sia anay kag hipidhipidron ang basa kag puno sing lunang niya nga ayu matapos matulupangdan nga nagakabit gihapon ang mga bulak sa iya dughan. Tumangla sia kay Dolpo.
	"Matahum ako Dolpo, indi bala?"
	Natulok anay ni Dolpo si Lola Sanang. Nahangpan sang pamatan-on ang balatyagon sang tigulang. Nasayran niya ang kahimtangan sini. Sugod pa man sang magkulukadto sa talamnan niya ini wala gid niya pagsakita ang buot sini. Kaina sang Makita niya nga nagadalagan kag sa nadangatan sini karon, nagbatyag ang ulitawo sing indi hamak nga kaluoy anaknon nga pagkaluoy.
	"Matahum ka," siling ni Dolpo bisan nasayan sini nga nagabutig. Ini na lamang ang paagi nga mapahalipay gihapon si Lola Sanang. "Labi ka nga nagaanyag ky ginabunyagan sang ulan."
	Indi malaragway ang himaa nga nagabiray sa pisngi ni Lola Sanang. Wala gid sia magsayop sa iya kaina pagbanta. Wala sia mapaslawi.
<b>Handum kag Handum</b>
 Quin B. Baterna

	LIWAN sangsa una nga mga hapon ng aagkadto ni Elmo sa <i>Holy Cross Orthopedic Hospital</i> nga ginadumalahan ni Dr<pd>.</pd> Vidal, may malahalon nga bagay nga buot niya sayran karon sa abyan nga manugbulong. Ini tuhoy sa nagapalapaga nga hanum niya kay Ditas.
	Indi lamang nga karon ginhunahuna ini ni Elmo kundi madugay naman. Apang nagpangalag-ag sia tubtob kahapon nga nagsugilanonay naman sila sang kahagugma. Kagab-I matapos niya mabasubaso sing maathag ang tanan, ginpat-od niya nga pakighambalan anay si Dr<pd>.</pd> Vidal ugaling ituad sa dalaga.
	Dapat gid man nga magpanagadsad si Elmo sa iya katuyuan. Indi nga nagapangduhaduha sia sa kaputli sang iya balatyagon ng ginaptungod kay Ditas. Kon sa bagay, mahimu makabig nga bangod sang tunay niya nga pagpakamahal sa dalaga, nahunhuna niya nga pahalipayon ini pananglit itugot sa iya ang kahigayunan.
	Kag samtang nagadalagan ang ginasakyan ni Elmo nga taksi padulong sa ospital, madamu nga mga bagay ang naga bulobalinsay sa iya isip kag balatyagon sia sing pangduhaduha tuhoy sa isiling ni Dr<pd>.</pd> Vidal.
	Pananglit, sa hunahuna ni Elmo, magapamatok si Dr<pd>.</pd> Vidal, ano ang iya buhaton? Kag kon magtugot man ang abyan nga maugbulong sa iya hingyu, indi ayhan magpamatok si Ditas? Indi ayhan pag-isiling sang lin-ay nga ang ginapakamaayo niya magadugang lamang na ginalukwan nila nga kasakitan Paano ang ila palaabuton?
	Salalmon! Ina ang ginapamantagan ni Elmo. Kag kon ngaa ini nga mga panghunahuna ang ginatumbo-tumbo niya sa kahawaan sang ila kabuhi, ina bangod san gnagakapankapan nila nga kahimtangan.
	May balatian si Elmo. Isa ka malala nga masakit nga sun okay Dr<pd>.</pd> Vidal nga espesyalista man sa sini nga balatian, nagakahulugan sang oag-aaw-agaw sang kabuhi kag kamatayon sa sarang niya malantaw apang indi mapat-od nga palaabuton.
	"Lamang indi ka maghinakit kag magdula sing pagsalig sa gahum sang Makaako," mabalatunog pa niya ang nagapabakod nga laygay ni Dr<pd>.</pd> Vidal. "Paglaum lamang nga itugot Niya nga palawion ang imo kabuhi kag sa amo man tinguhai nga mapahalipay nimo ang imo kaugalingon. Maglingawlingaw ka sing masami basi pa man lang nga makabulig ina sa imo kahimtangan.
	Ina gid lang ang mahimu buhaton ni Elmo kag natinguhaan man niya nga mapabakod ang kaugalingon sa makapililas nga kamatuoran nga natukiban sa iya ni Dr<pd>.</pd> Vidal. Ano pa? Ano pa ang mahimu sang kasubong niya nga nagaangkon sing amo nga kahimtangan? Sulayon bala niya ang dulot sang Taglalang kag pamurosan ang kalibutan nga ginbun-agan sa iya? Sia nga kon ipaanggid sa gahum sang Diwa katulad sang subay nga ginapit-alan sang mabakod nga mga tudlo nga sa tagsa niya ka pagdingkalas nga sungayon ang kahimtangan, labi lamang nga nagabug-at ang iya pamatyag?
	Nakaangkon ni Elmo sing masanag nga paghangop sa mga bagay sa kalibutan. Makahibalo sia magtimbang-timbang kag maghatag sing kahulugan sa mga hitabo sa iya palibot. Matuod nga nalisang man sia sang mabatia ang sinugid ni Dr<pd>.</pd> Vidal apang napatanga man nit sing makadali ang balatyagon. Ayhan bangod nga naanad na ang iya kasingkasing sa mabaskog nga pagsampi sang mga balud sang kalisdanan.

<b>Sa Katapusan sang Drama</b>
Quin B. Baterna

	"KON ngapangduhaduha ka kag kon ano man ang imo ginahunahuna, ina ang kamatuoran," subong sang makalilisang nga lantaka ang mga tinaga ni Julie nga nagapabilin sa palamatin-an ni Carding samtang ginatan-aw naman niya gikan sa ginatindugan nga kilid sang etablado ang ubos-ubos nga pagkupo sang dalaga kay Tony, ang kaparis sini sa drama nga ginapaguwa sang <i>stage show</i> nga ila ginpangalagaran.
	Kon wala magsulod kahapon si Don Roy, ang tag-iya kag manugdumala sang palaguwaan, kag ang anak sini nga si Vinia, ayhan, nagdugang ang pagsabtanay nanday Carding kay Julie. Nagtalikod na lamang ang pamatan-on nga wala pag-ipasat-om sa mag-amay ang kalian sang iya buot. Karon nga duha na lamang ka gab-I ang pagpasalida nila bangod nagahingapos na ang karnabal sang Jaro, wala pa sila magbugnohanay ang lin-ay. Kag ginabatyag niya nga ayhan sa liwat nila nga paghambalanay magalala pa ang kahimtangan.
	Daw indi man gani maaku ni Carding ng kamatuoran sang iya paghanguphangop sang ulihi nga mga hulag ni Juli. Sa nahauna, ginbilang niya nga ang malulo nga pagtamod sang kahagugma kay Tony, bunga lmang sang kahigayunan nga ini ang bag-o nga <i>leading man</i> sang lin-ay. Subong man gusto laman sang dalaga tumanon ang pagsulundan sang palaguwaan nga amo ang pagpakita sing tunay nga kahirop sa sin-o man nga manginkaparis agud yadto mahatagan sing kabulosgan ang mga tumalan-aw.
	Wala man lang kuntani ini kay Carding. Apang ang nagalakbang na nga ginapakita ni Julie bisan wala ini kag si Tony sa entablado, amo ang natulod sa iya nga pahanumdumon ang babaye. Apang amo ato nga ginsing-alan sia. Gani, kagab-I, matapos niya basubasuhon sing nagakaigo ang tanan, binuslan sing liwan nga balatyagon ang sadto ginabatiti niya nga pagpati sa kaputli sang paghigugma sa iya sang lin-ay. Ang malagana nga pagtamod sini sa iya; ang masami nga agpakig-upod kay Tony amo ang nagapapangita na lamang sa iya sang mga kalulo nga masami niya sadto hiagumon. Ano pa?
	Kinahanglan nga pat-uron ni Carding si Julie. Hambalon niya sing kasingkasing sa kasingkasing kag tungkaron ang bahin niya sa balatyagon sini. Indi dapat nga kulokulohon nga wala sing kaathagan. Dili na niya maantos ini. Kon ano id man nakapat-od sia sang buhaton.
	Lumisu si Carding agud magpadulong sa hulot-ilisan. Natapos naman ang iya bahin sa programa nga amo ang pagpakadlaw sa mga tumalan-aw bilang tarso. Salamat na lang kay natinguhaan niya nga malingaw sing nagakaigu ang mga tumalambong wala'y sapayan nga bisang nagakasadya ang tanan sa iya makahalam-ot nga mga giho, apang sa alibutod sangiya tagipusuon, nagaukiok ag kasubu sa paghinumdom sa mahimu bungahon sang ila kaangtahan ni Julie.
	Wala matuod sing nakahangop kay Carding. Kag bangod nga indi naman sia makapadugay sa pagtulok sang kahimtangan ni Kulie kay Tony kag daw nagabatyag sia singkaluya, naisipan niya ang magpahuwayhuay anay tubtob mag-abot na ang guban nga pagpa-alam nila nga mga gumulowa sa mga tumaln-aw karon nga gab-i. Madali naman lang matapos ang hingapos nga bahin sang drama.
	Nasugata ni Carding si Vinia nga nagapaguwa sa hulot-ilisan.
	"O, madugay pa bala matapos ang drama?" Bugno ni Vinia kay Carding. "Masid-ing kuntani ako kon bala mayo man ang lakat sang palaguwaon karon. Nakailis naman ang tanan."
	"Madali na lang," sabat ni Carding. "Apang daw linapyu ako."
<b>May Dulot ang Hinunoron</b>
Quin B. Baterna

	MADALI na lang kamo magbuyloganay ni Nona. Isip-isipa abi ang inadlaw. Pila? A, mga tunga sa bulan kag matapos ang isa ka tuig nga ginkasugtan ninyo nga amo ang pagpasilong niya sa bubong sang imo puloy-an. Indi ka matuod magdugay mangin tiayon mo sia.
	Nalipay ka bala? "Sino-o ang indi malipay?" Ini ang masabat mo. Apang lubos bala in? Wala ayhan sang nagatuhil nga liwan sang imo kasingkasing? Daw indi ka man mapahamtang. Panumduma abi. Pamantagi kag tulukon ang gios sang mga bagay sa imo palibot.
	Ti, ano ang imo nabatian kag nakita? Huni sang gangis kag sirumsirom; nagahinunod nga adlaw? Katahum sang kasisidmon. Nagapabilin ang silak isang adlaw? Katahum sang kasisidmon. Nagapabilin ang silak isang adlaw. Dalayawon kag nagaramag. Takos gid man nga samilsamilon sang mga madumdumon... sang nakahangop.
	Nakalingi ka. Nadunggan mo ang pagdulog sang bag-o nagsampot nga kotse. Natalupangdan mo nga ginabuksan sang hardinero ang ganhaan sang kudal. Masulod ang salakyan. Nakasulod. Maathag ang paglantaw mo sang garahe nga gindulugan sini. Matiuntion pa, nanaog si David kag matapos matakop ang ganhaan sang salakyan, hinay nga lumakat padulong sa mayor nga hagdanan. Kamagulangan mo nga anak ni David.
	Nagyuhum si David sang Makita ka nga nagapungku sa humbahumba sa balkon. Nagbalos ka man samtang wala mo pagkuhaa ang panulok sa iya nga nagapasaka na. Nasayran mo nga sa indi pa makailis si David, mahapit gid anay sa imo. Wala ka magsayop sanglit nakahulag ka sang matalupangdan nga malapit na sia sa imo.
	<i> "Good, evening, </i> Pa," pulong ni David nga inuyatan ang duha mo ka abaga kag iduon an giya bibig sa imo agtang. "Wala ka bala makalakat kaina?"
	"Nagkalat man," sabat mo nga nahakop ang buot hisayran ni David.
	"Kon amo bag-ka lang nag-abot?"
	"Mga alas-singko siguro."
	"A..." Tumindog sing tiso si David kag tamdan ang kaugalingon. "Ang mga bata ara bala?"
	"Sanday Baby kag Chita lang. Nagatuon siguro. Madali na lang kuno ang eksaminasyon nila sa paynal. Si Boy kag si Lorna nagtan-aw sing sine upod kay Meding. Sige mag-ilis ka na," kag pinitkan mo sa alagbunan ang imo abano.
	Nakakadlaw si David kag tumamod sa imo. "<i>Okay, </i> Pa," tumalikod sia.
	Nagadayaw nga panulok ang gipasunod mo kay David. Bulahan ka matuod nga amay nga nakaangkon sing anak subong kay David. Luwas nga matinahuron kag mabuot, sarang gid masaligan kon alang sa pag-atipan sang inyo pangabuhian. Sia na mismo ang nagamatumato kag ginagamit sing nagakabagay ang tinun-an. Subong abi sa pgdumala sang gintulin mo a iya nga palatikangan. Mahugod gid kag katon kundi nag-uswag ang inyong negosyo.
	Sa madumduman mo, wala gid kamo magsumpakil ni David. Kay ang tanan nga ginahambal mo ginatuman niya. Bisabn bala masakit pa sa iya igbalatyag ang iban nga ginbuhat mo, ginahipsan na lang niya. Indi sia gusto nga mapilasan ang imo balatyagon. Palangga ka gid niya.
	Kag ayhan inid mo pa malimtn ang hambal ni David sang saulon mo sia sa imo hingyu nga magpangasawa liwat makaligad ang isa ka tuig nga napatay ang ikaduha mo nga tiayon.
<b>Balangaw sa Tingadlaw</b>
 Quin B. Baterna

      DIRI sini ang duog una sila nagkitaay. Nagatindog sia sadto nga hapon sa puno sang malagtum nga <i>pine-tree</i>  samtang amingaw nga ginalantaw ang kalaparan sining Burnham Park. 
      Sang lumingi sia amo kag mahawiran niya ang panulok sang nagaisahanon ng babaye nga nagapungku sa lingkuran nga semento indi gid man malayu sa iya nahamtangan.Isa panulok. Ginbilang niya nga kinaandaabo lamang yadto.
	Kinaandan? Indi! Nangintumalagsahon! Makatilingala nga ugay sang kapalaran nga hungod gindulot sa iya sang panahon agud bulngon ang nangapanakmo nga kasakit sa iya dughan. Nian magapati sia nga madali man lang ang maglimot sang maaplod nga kahapon kon may mapinakupan nga liwan ang balatyagon; kon may isa ka gugma nga sampaton maglingaw kag makahibalo maglatubod sang tunay nga himaya.
	Nagakasadya matuod sia. Indi masukob nga kalipay. Ginahulat niya si Myrna. Ginkaisahan nila nga karon nga hapon, subong sang masami nila uhaton tagsa ka hapon, magakitaay naman sila sa sini nga duog.
	Ugaling sa kaugalingon niya, may indi makagos nga paktakon na ginabilang niya nagasambod sa tunay nga pgkatawo ni Myrna. 








9







Title:Maharlika
<i><b>Maharlika</b></i>
<i><b>Pol A. Camacho</b></i>

	PADAYON ang pagpanaysayon sang pinuno sang tribu nga Bilaan sa mga suldado nga may nag-abot kuno nga armado nga mga tawo kag pinangluthang ang iya sakop. "Ambot lang kon ano ang kabangdanan nga pinangluthang kami. Apang madugay na nila kami nga ginpahalin diri kay may tag-iya na kuno ining amon duta. Ano ang amon paghalin sa sini nga duta kay kami ang nagapanag-iya nga ginsubli pa namon sa nagkalamatay namon nga katigulangan. May ginakaptan kami nga paeles nga nagapamatuod nga ini lasang sadtonga gin-homestead sang amon katigulangan kag nahatag na sang gubierno sa ila," paathag sang Timuay sa mga suldado.
	"Sin-o ang bati ninyo nga nagsugo sa ila nga pahalinon kamo?" pangkot ni Obed.
	"Diputado kuno sa Cotabato," ang babae ang nagsabat nga wala pagbulag ang panulok kay Obed.
	"Sin-o kuno ang ngalan?" dagmit ni Obed nga tinulok ang naghambal nga babae nga nisan may tap-ing ang nawong nasinag niya ang pinasahi nga dagway.
	"Wala man nila masugid kon sin-o ang diputado nga nagsugo sa ila," sabat sang lin-ay nga tinaprohan ang pilas sang iya amay sang mainit nga tubig.
	"Anong ginhimo ninyo sa paglubong sang mga bangkay?" pangkot ni Obed sang magpalapit ang iya sarhento nga amo ang nagdumala sa pagpalubong sang mga bangkay.
	"Wala pa, Sir, kay ginpadakuan sang tribo ang kutkot para isa na lang kuno ka lulobngan ang mga napatay. Idungan man sang Timuay sa lubong ang paghalad nga seremonya sa nagkalamatay," sugid ni Tobal nga sarhento nga tinudlo kay Obed ang nagahinibi nga asawa sang mga tumandok nga nagkalamatay. Nagalilingkod sila sa duta nga nagatamod sa mga bangkay upod ang ila mga kabataan. Bumatyag sing daku nga kaluoy ang ulitao kag iya nabalikdan nga nagatulok man didto ang babae nga luhaon ang mata.
	"Sin-o ang imo ngalan?" pangkot ni Obed sa tigulang nga pinuno. Nagahimo sia sang report para sa ila headquarter.
	"Si Timuay Gutok ako kag inang akon anak si Alita. Nagamaestra ina sia dira sa eskwelahan sang mga tribo nga pinatindog sang Mayor sang Cotabato. Napili sia nga magmaestra diri kay nakatapos man sia sa kolehiyo. Amon ginbuloligan nga mapatuon ang amon mga kinabon. Indi puraot ang amon pangabuhi diri kay dagaya ang tuigan nga patubas sang humay kag mais nga ginasulong diri sang tagabanwa sa pagamakal. Sa banwa may nagaubra na nga Bilaan sa opisina sang Mayor kay nakatapos man sa pagtuon. Amo ina ang amon handom,  nga makaangkon man sang alam kay inosente pa sadto ang amon mga katigulangan," saysay sang Timuay nga tinawag ang isa ka tinawo kag ginsug. Sang magbalik ang sinugo, nagakugos na ini sang tibod sang ilimnon sang tribo nga amo ang pangasi.
	"Imnon ta ini karon kon makatapos na ako seremonya sa mga patay upod sang imo mga soldado," natuaw sang Timuay nga tinulok si Obed. "Paumpaw ini sa daku nga libog nga nag-abot sa amon."
	Natalupangdan ni Obed nga nagahinalop na ang adlaw sang maglakat sila sang tenyente kag nagpalapit sa natumpok nga mga bangkay nga inuglobong. Nagatamod sa mga bangkay amo si Daya kag si Lagod nga napandungan sing itom nga tela. Sang nadula na ang kasanag sang adlaw tinutdan ang tinumpok nga kahoy kag dayon dupa sang Timuay sa pagtawag sa mga Anito. Mataoy ang panalambiton niya nga inupdan sang huni nga tayhop sang Diwdiw-as kag tumohaw ang nguyngoy sang mga asawa sang nagkalamatay nga makahalanuklob pamatian.
	Nagdaragilon ang Timuay nga nagsugod sing tikangtikang. Tumindog ang mga balo nga kababaehan kag magsubay man sang tikang sa likod sang Timuay. Nagtumbotumbo sila sa tumandok nga saot nga naglibutlibot sa dabukan. Nagapamahid ang mga soldado sang ila balhas kay mainit ang dabdab sang kalayo sa dabukan.
	Sang madali na lang mapanas ang kasanag gikan sa dabok nagduholay ang tribo sang mga bangkay sa pagplastar sa malapad nga awing nga ila lulobngan.
	Nagbalik sa sulakob ang Timuay nga upod si Obed ka gang mga soldado. Naglingkod sila sa ubos sang sulakob. Didto sa ibabaw ang tenyente nagaatubang sa Timuay. 
	"Madamo ang makalamatay nga kasapatan nga nagapuloyo kuno sa sini nga duta kay guot pa ini nga lasang sadto sang ma-homestead sang akon amay. Hinatag sang guierno sadto ini nga kadutaan sa akon mga katigulangan. Ginaliwat ko sa pagsugid sa imo agod mo matalastas ang maragtas sang amon kasaysayan diri. Nag-abot diri ang mga layaw nga mga taga-Kabisay-an sa Panay nga ngayaw diri sa Cotabato kag nagsimpon sa amon tribo. Nakapangasawa ang akon tiyo sa anak sang Timuay. Sang ulihi nahibal-an sang amon mga himata sa Panay nga mauya ang duta diri nga na-homestead sang akon amay, nag-apas sila kag nagdamo ang mga Ilonggo sini nga duog. Indi hamak nga kabudlay ang pagbungkag sini nga lasang sadto sang akon amay nga halos daw kabuhi na ang iya ginpuhonan agod lang malimpyo ang duta kag matamnan. Sang ulihi nagtuhaw ang kaima kag kahisa sang iban nga mga tao sang magdagaya na ang amon patubas diri sa minuro sang Lin-o," sugid sang Timuay.
	May nadumdoman si Obed gani tinawag sa ubos ang mga soldado.
	"Ipanaog ang aton mga dala sa trak kag isulod sa sulakob nga balay kay basi mag-ulan. Tandaan ninyo ang banas kg mag-posting kay nagadulom na," sugo ni Obed sa sarhento kag liwat inatubang ang pinuno sang mga Bilaan.
	Nagpalapit sa paglingkod si Alita sa tupad sang iya amay. Binutang sa lamisa ang naluto nga karne sang usa nga iningod sa tibod sang pangasi nga nasugdan na nila inom. Inagbayan ang dalaga sang iya amay.
	"Ini si Alita sang natawo napatay ang iya iloy nga ginhingagaw lang sang paltera nga pagwaon nga nabuhi. Ang sa isip ko kon paano ang amon pangabuhian kon wala na kami duta nga sarang mapuy-an?" may kasubo nga nabungat sang pinuno.
	"Ayaw pagpalibog sining imo problema kay buligan ko ikaw. Akon usisaon sa cotabato kon sin-o ang nagahingabot sa inyo kay daku ini nga gamo kay may nagkalamatay nga dapat sila manabat sang mga kabuhi nga nadula. Mangkasimanawa gali kita kay taga-Panay man ang akon iloy nga nakapamana sang taga-Sulu," sabat ni Obed.
	"Ilonggo ka man gali? " may kakunyag nga nabungat sang Timuay nga inagbayan si Obed. "Gai ko nga daw mamag-an ang dugo ko sa imo."
	Amo man ang pag-abot ni Sarhento Gaspar nga sinugo ni Obed sa pag-usisa kag manila sa Cotabato sa balay sang diputado agod mapat-od kon may kaangtanan ini sa natabo sa Lib-o.
	"Sir, malinong ang balay ni Congressman Cordero didto," sugid ni Gaspar. "Ang mga suloguon lang ang amon nakita nga nagagwa sulod sa balay."
	"Mahimo nga may duog sila nga ginatipunan gani maghanda kita. Basi mabalik sila diri sa pagsuy-aw kon bala nakahalin na ang tribo sa pagpati nga hinadlukan sa pamatay nga ila ginbuhat."
	Matiuntion nagpaalam si Obed sa pinuno kag inusisa ang palibot. Nakita niya nga nagaposting ang mga soldado nga nagalantaw sa nahilapit nga kabukiran nga  nagalabaw sa kataas ang binukid sang Apo. Nabatian sang ulitao nga may nagatagasak nga tubig sa pagtupa gani liningling niya kag nakita ang busay nga ginpanaguan sang Timuay. Dumolhog sia kag nakibot sang Makita si Alita nga nagapaligo.
	Kinugmat man ang lin-ay sang Makita ang tenyent nga nagapalapit. Nahuya nga tinabunan sang iya mga kamot ang nagawangwang nga dughan apang nakita na sang ulitao ang daw pungango katibsol nga unod sang dughan sang dalaga. Daw nahuya man nga dinuhol ni Obed  ang iya jacket nga binaton man ni Alita agod matabunan ang iya lawas. Dumoko ang lin-ay kag kinuha sa duta ang bayong nga naundan sang tubig kag tumaklad.
	Inagaw sang ulitao ang bayong apang indi pag-ihatag sang lin-ay. Nag-agaway sila, tubtob indi hungod nakabuyo si Alita kag dungan sila nga natumba sa taklaron upod ang bayong nganagligid sa idalom makadali nga nagtulokay ang ulitawo ka gang linay, kag sang ulihi dungan man nga nagkadlaw sa ila nadagatan. Nagbangon sila kag ginpadayon ang paglakat pauli.
	"Abaw, si Tenyente pa ang ginpapas-an mo sang bayong, Alita?" nabungat sang Timuay sang ila pagsampot.
	"Ti kay inagaw man niya sa akon," sabat sang lin-ay.
	"Nalabayan ko sia sa busay nga nagtalakad kag kinuha ko kay madanlog," sugid sang ulitao nga nabalikdan ang mga soldado nga nagatuwang sang baboy talunon.
	"Sa diin ninyo ina madakop?" nakunyag nga pamangkot ni Obed.
	"Sa sapa, nagaungad sang Yukulon. Sinaruso abi niya ako gani piñata ko. Masadya nga paudak ini karon."
	"Maayo kay nadakpan ninyo. Amo ina sia ang pirme nga ginalaot sang tribo nga indi madakpan kay ginahalitan ang amon kamaisan," hambal ni Timuay Gutok.
	Nakibot sila sang Makita ang nagadalagan nga soldado palapit sa ila.
	"Sir, may armado nga mga tao nga nagapataklad diri," sugid sini sa tenyente. Kinugmat ang mga nakabati. Sumenyas si Obed nga maglapta ang mga soldado sa pagpalipod kaupod ang mga tribo. Wala madugay umolhot ang walo ka tawo nga sa pagsampot sa balay sang Timuay.
	Lumanog ang singgitan sang matambok nga tao apang wala sing nanaog sa balay gani ila pinaburotan sing ayag sang bala sang armalite ang puloy-an. Diri kag magtuhaw ang malapuyot na linupok sa nagabalingaso nga armalite sang mga suldado nga ginkakibot sang mga nanubol. Apang ulihi na ang tanan, nagkalatupok na sila sa duta.
	Nagtawag si Obed sa headquarters kag pinahibalo sang ila pagtikma sa grupo nga amo ang nagapamatay sa tribo. 
	May natalupangdan sila nga may isa nga buhi pa kag ginpisapisa nila sang pamangkot. Nanugid ini nga sinulohan sila ni Cordero agod pahugon ang Tribu sang Bilaan. Suno pa sa tawo, malakat sina nga aga pa-States si Cordero.
	Nagmando si Obed kay Gaspar nga hingagawon si Cordero sa Cotabato kag dakpon. Nakaignot sia sang mabatyagan nga may nagahigot sa iya butkon nga may diutay nga pilas. Lumiso sia kag nakita nga si Alita gali.
	"Wala ka makabatyag nga napilas ka sa butkon?" bungat sang dalaga nga pinahiran ang nag-ilig nga dugo. "Daw indi man sa bala ini igu?"
	"Indi gid man kay agi ina sang imo kuko nga karos kaina sa akon didto sa busay."
	Nagkuyaw ang dalaga nga nagayuhom nga pinasuripan sang kusi si Obed.
	"San-o kamo mabalik sa headquarters?" pangkot ni Alita.
	"Karon sa hapon kon umabot si Sarhento Gaspar kag si Tobal. Sa pag-abot nila masayran ko ang naabtan sang ila lakat nahanungod kay Cordero."
	Ginkarga sang mga soldado ang mga patay sa trak nga ginatambungan sang mga tribo kag didto man ang Timuay.
	"Indi ka na diri magbalik?" tuaw sang dalaga nga daw nanaog ang tingog.
	"Mabalik ako diri bisan wala ako sing dalakpon."
	"Ngaa? " malip-ot nga pamangkot ni Alita.
	Apang wala na ini masugponi kay dumapat ang iya bibig sa bibig sang ulitao. Wala magdingot si Alita sa handom sang ulitao, apang namag-o sa hugot nga paghakos sang litao kag nabatyagan niya ang mabaskog nga pitik sang iya kasingkasing. Wala na magpukwat sa paglantaw sang palibot nga piniyong ang mga sa paghimuno sang matahom nga handurawan sang tagipusuon nga daw indi luyag mag-angkat sa dughan sang ulitao kay lubos nga naputos sang himaya ang iya kaugalingon.
	Matiuntion, kinadtuan ni Obed ang iya mga soldado.
	"Daw nagahimos na kamo mapauli sa inyo headquarters?" pangot sang Timuay kay Obed sang pagsampot sa sulkob gikan sa paglantaw sa bangkay.
	"Nagahulat pa ako sang resulta sa sugo k okay Gaspar kag kay Tobal nga nagkadto sa Diputado. Dapat naton hibal-on kon may kahilabtanan sia sa natabo diri," bungat sang ulitawo.
	"Bisang may nagakalamatay na sa amon daw nahilak ako nga bayaan ining minuro sang Lib-o," may kasubo nga tingog sang tigulang.
	"Daw ano ka lapad ini nga minuro?" pangutana ni Obed.
	"Mga isa ka gatos ka ektarya."
	"Aba, kalapad gali ang na-homestead sang amay mo?" tuaw sang tenyente.
	"Indi gid man ka yang iban iya man sang iban nga kinabon sang mga Bilaan nga naghawan man sng lasang kag nahatag sa ila sang gubierno. Nagatambi sila sa amon duta. Sang pagdamo sang tribo nagpatok sang kasugoan ang mga Agurang sa pagdumili sa bisan sin-o nga ibaligya ang ila duta sa iban nga tribo kundi sa Bilaan lang kay indi sila gusto nga mapahat ang duog nga simponan sang iban nga tribo kay lain sing panimuot sangsa ila kainabon nga bunayag. Bangod sini nag-isa ang duog nga nahimo minuro sang Lib-o.	








8







Title:Pagpaalam Sa Kagab-ihon
<b> Pagpaalam Sa Kagab-ihon </b>  
Richel Dorotan

<i>If people bring so much courage in this world, the world has to kill them to break them… The world breaks everyone and afterward many are strong at the broken places. But those that will not break it kills. It kills the very good and the very gentle impartially. If you are none of these you can be sure it kill you too but there will be no special hurry. </i> 
<i>--Ernest Hemingway (A Farewell to Arms) </i>

"'Tay, 'Nay, ari na si Manoy!" nabatian ko si Inday Felicitas ang agot namon sa ugsaran mga kina pa nagahulat sa amon magulang. "Ari na si Manoy Jose!"
	Nakapisik ako kag binayaan ang ginahimulbolan nga manok sa tambi. Nalantawan ko ang isa ka tawo nga bag-o lang mag-ulhot sa ibabaw sang pukatod.
	Nakadulog sia sa paglakat. Pumongko sa handing sang matubato. Bisan nagtahaw na ang silak sang Adlaw, nagadulot gihapon ini sing kahapdi sa panit sang tawo nga indi anad sa uma. Nanghulonghulong sia sa kabakuloran; sa nagapamiraho na mga kamaisan nga nabulad sa tingadlaw.
	Nakadulog ang mga tawo sa balay. Si Nanay nga nagapanahop sa lusadlosaran nakatindog man kag inaninag si Manoy. Binayaan naman nanday Manang Caring kag Titi Tanting ang lusong nga ginabayuhan kag maglantaw sa ibabaw sang pukatod.
	Tumindog sia kag magpadayon sa pagkalat. Nangin talan-awon ang malaba nga anino niya nga nagakamang sa yab-ukon nga talamnanan nga madugay na pinakaging sang tag-ilinit; sa ihalas nga mga hilamon nga daw nalipatan na tuloan sang ulan.
	Ginlipdan sia sang nagluyloy nga madabong nga mga dahon sang ipil-ipil. Matuhaw-madula sa makitid nga dalan nga tinais sang adlaw-adlaw nga pagdinagun-dagon sanbg mga mangungoma. Pagsampot  niya sa ugsaran daw sarang na mapuga ang balhas sa iya kamisidentro.
	Nagahibi si Nanay bangod sa iya pagbalik. Naghaksanay sila. Indi ko man maougngan ang pagluha bangod sa kalipay.
	Masuri nga hinimutaran ko ang iya hitsura sang makapungko sa balkon. Daku na ang iya ginbag-o. Kon wala sia magtelgrama sang nagligad nga manuod na ang iya guya. Pero mabanaag gihapon sa iya mga mata ang pagjanasinulub-on – nga daw napangagda nga busision ang iya kabuhi; mga bibig nga prime handa magyuhom.
	Hinimutaran niya sing masusi ang kabug-osan ni Nanay. Hinaplos ang akon nawong. Amo man ang kay Manang. Pinikpik niya ang abaga ni Titi. Kungkongon tani niya si Inday Felicitas pero nakalikaw sa iya.
	"Diin gali si… Tatay, 'Nay?" natuon angiya panulok sa gwa. May kasanag pa sa kapid nga bukid sang Panawang-Kilat.
	Wala magtingog si Nanay. Isa-sa kami nga tinulok. Napanagupnopan ko ang iya ginaisip. Pero indi mahambalang sa sari sang balatyagon nga magalikos nga miabudlay ipaathag sang tion. Balatyagon ngaing handumanan sadtong mga panahon nga nangin kanang danan sa paglisa sang kabuhi ni Tatay.
	Didto sa kalalatan sang karabaw, nabatian namon nga daw may ginabial si Tatay kag wala sa bulungogan ang nagakatabo sa balkon. Katulad sia sang ilahas nga isla. Indi mo matungkad ang katawhay sa pinili niya nga banas sang kabuhi.

NAGAESWELA sadto sa kolehiyo sa siyudad si Manoy. Maalam ang akon utod. Pirme nagapanguna sa klase. Gusto ni Tatay nga makatapos sia san bokasyon bilang isa ka manunudlo, bangod luas nga may daku nga suweldo, madali pa makasulod sa elementarya sa Manlawaan.
	Nahangpan ko ang amon amay. Ginasaligan niya nga si Manoy Jose ang mangin sandigan sang paglaom agod makatibawas kami sa kaimulon. Ang matuod, ginpakamahal ni Tatay ang duta. Pero indi sia gusto ipasubli niya sa amon ang kaimulon.
	Kada gab-I ginahimotaran ni Tatay ang daku nga kuwadro sang larawan ni Manoy nga nasab-it sa dingding, kadungan sang maghikap sang mga medalya nga nabaton niya sadtong sa elemetarya pa sia.
	Wala pa ang kasangan sa aga, masami ko nga nabatian ang ginasiling ni Tatay kay Nanay tuhoy sa iya mga handom; sa mga ginatuyo sa kabuhi; sa dako nga pagkilala sa pagkatawo ni Manoy. Nahangpan ko nga gusto niya tubson ang anuman annga kapaslawan sa pag-eskuwela nga nangin kabangdanan sa iya pagkaanak-balhas. Wala gain niya matapos ang ikalima nga grado bangod nakatipaslong sia sa luyan sang kaimulon, maestorya niya kis-a sa amon. Pero bisan kasan-o man, wala gid sia sing paghinulsol bangod inabaga man niya ang hangkat sang ulomhan, bangod sa tuman nga handom alang-alang sa amon kaluwasan.
	Ginpangako ko nga ako ang mabulos sang pag-obra sang amon talamnan agod makapadayon si Manoy sa pag-eskwela. Bisan mabudlay, wlaa ako nagareklamo sa mga hilikuton sa uma bangod nahibaluan ko nga indi niya kami pagbat-an kon makatapos na sia sa pag-eskwela. Sa likod ko nagbutlak ang Adlaw kag diri man ini nagtunod.
	Pati ang maikit nga mga angtad sa kanyugan gintamnan ko sang arnibal, salibagyo kag latundan nga napuslan man pagkaligad sang tinuig. Bulto-bulto nga nabaligya namon ang napatubas nga tabako nga tugbanon pero tuman lamang nga pangmatrikula ni Manoy. Bisan nga namalatian ang kasab-ahan may nabilin pa man nga nadata sa komprador sa Layog. Nahibal-an ko, wala magaantos si Manoy bangod pirme nagahatag grasya ang duta.
	Bisan nagasinultero na ako, pinilit ko gihapon ng indi madala sa tentar nga dulot sang kalingawan. Ang natandaan ko lang, isa ka be slang ako nga ginbaklan ni Nanay sang tela nga pamnbits sa tiyangge sa Kadya kag si Manang Caring na ang nagtahi. Pantalon. Pero wala ko ini ginaordinaryo.
<b> Lambot-Kamot Ang Langit Sa Ambak-Tubig </b> 
Romeo Garcanera

	Duha ka sulat ang gintunghol sa iya ni Misis Artajo, ang tag-iya sang balay-dalayunan, lamang gid lang nga nakasampot si Ermelita gikan sa bulohoan. Isa ka mununudlo si Ermelita sa Jose Rizal Memorial School sa ulong-siudad sang Manila. Special Classes para sa mga kabataan nga may special needs ang iya ginatudloan.
Ang isa ka sulat gumikan sa Calgary, Canada. Sang iya basahon nagahibalo ini nga ginabaton sia nga magtudlo didto sa isa ka bulothoan. May pila ka papeles nga iya ipadala didto agud sa sina makalakat na sia.
Kakunyag ang nabatyagan ni Ermelita. Makatrabaho na sia sa ibang nga pungsod diin kapid-an ka pilu ang sweldo kun ipaanggid sa iya ginabaton karon. 
Apang napusawan ang kalipay ni Ermelita sang matamdan niya ang isa pa ka sulat. Wala niya gilayon pagbuksi ang sobre. Napaktan na niya kon diin naghalin ato bisan ng wala sing ngalan kag adres nga ginsulat ang tagpadala. Daw nahibaluan na niya kon ano ang natugon sanglit pila na ka mga kagab-ihon nga ang mga dulomdumon nagaduaw sa iya katulogon.
Tinultol ni Ermelita ang lingkuran sa higad nga bahin sang hulot-balatunan. Binuksan ang sobre. Isa lang ka dinalan ang nakasulat didto.
GINAHUKAT KA NAMON DIRI SA AMBAK-TUBIG. Wala sing lagda. Apang nasayran ni Ermelita kon sin-o ang nagsulat sa iya. Si Floro ang iya kalanupad nga nabilin didto sa Ambak-Tubig.
Sumandig sa lingkuran si Ermelita. Piniyong ang mga mata. <i>"Ginahulat ka namon diri sa Ambak-Tubig." </i> Isa lang ka dinalan. Apang natingub na didto ang tanan nga ginapahangop sa iya. Ang mga hitabu nga may madalum nga bahin sa iya kabuhi. Ang mga tinuig halin sang iya pagkabun-ag didto sa Ambak-Tubig tubtob sa iya pagbiya napulo't katuig na ang nakaligad. Ang mga handumanan…ka gang mga pangabuhi.
Ambak-Tubig.
Isa ka duog nga nahamtang sa dughan sang Bukid Inaman. Ginakulapan pirme ang putokputokan sang bukid sang panganod. Daw pila na lang ka dupa ang antad sa langit. Malayu sa kabisera sa Camandag ang amo nga duog gain mahinay ang kauswagan. Labi na gid kay dinumaan ang pamaagi sa pagpangabuhi sang mga tumandok sunu sa ila namat-an nga kultura kag tradisyon.
Sa sugilanon nga nabatian ni Ermelita gikan sa iya Uday Silay, ginhingadlan ato nga duog nga Ambak-Tubik bangod sa sapa nga nagailig gikan sa Tubocan sa naibabaw nga bahin sang Bukid Inaman. Tingulan man ukon tingadlaw masulog ang daludo sang tubig nga kon makadangat sa likuan diin dalagko ang mga bato sa tunga nayon sang sapa, naga-ambak ukon nagasampok ang tubig paibabaw ugaling magtupa sa ubos nga lingaw.
Nadumduman pa ni Ermelita nga ang ila puloy-an didto nahamtang sa pangpang sang sapa sa likuan nayon. Kon malinong ang kagab-ihon, maathag niya nga madunggan ang tunog gikan sa naga-ambak nga tubig. Isa ka pinasahi nga lanton nga ang mga dinalan nagaasoy sang d-matugma nga bayhon sang kabuhi.
Sa dalayon nga pagpamati nbi Ermelita, daw nahangpan niya ang kahulogan sang ambahanon sang naga-ambak nga tubig.  Amba ato sang pagpahanumdom sa mga pumuluyo agud amligan ang dunang-manggad sa ila duog. Amba ato sang pagpasalamat sa labing mataas sa mga bugay nga ginpaambit sa ila. Amba ato sang mga pangaku nga kon diin man sia nga bahin sang kalibutan nakalambot, balikan niya ang Ambak Tubig katulad sang isda nga salmon nga nagabalik sa linaw nga ginbun-agan.
Paano na ayhan ang Ambak Tubig? Kamusta ayhan si Uday Silay? Si Floro? Ka gang iban pa nga may balin sa iya kabuhi?
Si Uday Silay lola ni Ermelita nga amo ang nagbatiti sa iya sang mapatay ang iya mga ginikanan san sia nagapangidaron lang sang lima ka tuig. Isa ka arbularya si Uday niya Silay. Sia ang dalangpan sang mga pumuluyo nga mapinatihon sa mga disparatis. Ang ano man nga balatian ginapabangod sa "taga-lugar", mga mahinaliton nga mga espiritu nga nagapuyu sa lunok, kahoy nga bubog kag sa mga tuboran sa tagudili nga lasang.
Apang sa pihak nga kinaadman ni Uday Silay, napatay ang mga ginikanan ni Ermelita nga sunu sa tigulang ginhalitan sang mga duwende sang tapson sang iya nga amay ang kahoy nga nagatubu sa ibabaw sang bungsod. Naghimu sang pamagi si Uday Silay agud mapusawan ang halit. Nagbutang sang pagkaon sa bungsod dala ang pagpalanambiton samtang ginasabwag ang kamangyan sa dabuk. Apang wala gid matabangi ang mga ginikanan ni Ermelita. Nahibaluan sang ulihi nga epidemya ato bangud sa kagat sang lamok. 

Ang pagtaliwan san giya mga ginikanan binatyag sing labi Ermelita. Amo nga nagpanumpa sia bisan pa ngamalayu ang bulohoan gikan sa Ambak-tubig. Bisan pa nga ang balon niya sa buluhoan tinanok nga balanghoy kag ginamos ang sud-an. Nadumduman niya nga sadto kun magkaon sia kun udto, didto sia sa ibabaw sang paho sanglit nahuya sia sa mga kabutho.
Nagpamatok si Uday Silay nga bayaan niya ang Ambak-Tubig agud padayunon sa Manila ang pagtuon. Ang rason sang tigulang amo nga kon mapatay sia, si Ermelita ang magsubli sang iya pagkamanugbulong. 
Apang mapag-un ang pamat-ud ni Ermelita. Pagkatapos gid sang gradwasyon sa haiskul ginpakamaayo niya nga magpa-Manila. Ma-obra sia bisan kabulig lang sa balay saw ala pa magbukas ang klase. Iskolar sia sanglit sia ang nagpanguna sa grupo nila nga nagtapos sang haiskul.
Si Floro ang nagdul-ong sa iya tubton sa paradahan sang salakyan. Wala na siya nagpangayo sang pahanugot sa kay Ulay Silay. Pat-ud nga indi sia pagpasugtan.
Ginganyat niya si Floro nga didto man magtuon sa Manila. Apang nagpamalibad ini.
"Diri lang ako sa malapit, Ermelita. Kurso sang pagka-mangunguma ang kuhaon ko," Pabutyag ni Floro.
'Tun-an mo gid ang pagpanguma? Mamunga man ang mga tanom bisan pabay-an mo" saligbay niya sadto.

Title:Lubid (2)
Lubid... 
Matinlo. Indi kasubong niya. Indi malabhan ang mantas sa iya pagkababaye halin pa sang iya pagpanaog sa balay ngaa daku agod mag-upod kay Boy Vic.
	Nagkadto sia sa palayas agod pasigahon liwat ang nagakaupos na nga mga baga. Samtang nagasirit ang mantika kag nagalupoklupok ang uga nga tuloy sa kalaha, nabatian niya ang pagsuka ni Idion sa bintana.
	"Mapatay ka unta, sapat ka," hutik ni Placida sa iya kaugalingon.
	"Domingo nab was," siling ni Idion. "Ibaligta ang mga pisi mo. Kag baklan mo ako sang hinebra. Ganatak-an na ako sang tuba."
	Gintig-a niya ang iya kasingkasing. Indi sia magbalik sa ila. Kay amo nag id man ini ang natabo, tindogan niya ang iya ginpili nga banas. Mangita sia sang paagi mga bangomon ang iya kaugalingon. Mapalayo pa gid sia. Mangita sia sing puluy-an nga malayo sa banwa - malayo sa Taclobo, malayo sa Dumaguete, malayo sa Sibulan, malayo sa San Carlos.
	Nagtabok ang iya panulok sa pihak sang kalye sa atubang sang kalan-an. May tigulang nga babaye didto nga nagalingkod sa dutaa nga nahamilan sang sako.
	Ginbayaran niya ang iya panahaw kag magtabok. "Karon, indi lalaki ang akon updan," siling niya sa iya kaugalingon.
	Kaligdong sang nawong sang tigulang. Nagyuhum ini sang Makita niya nga nagtindog si Placida sa iya atubangan. Sa sako sa duta nahantal ang iya baligya - mga binugkos nga dahon sang bago kag ugbos sang pako. May tinumpok nga unod sang banayan. Apang ang madugay nga gintulok ni Placida amo ang binugkos nga pisi nga linubid sa lanot sang abaka. Nahibal-an dayon niya nga ang tigulang halin sa binukid nga bahin sang Negros Oriental. Ang iya baligya indi produkto sang nailawod nga mga barangay.
	Gintulok niya sing tadlong ang tigulang. "Tiyay," siling niya nga wala pulupamisok. "Nagapangita ako sang puluy-an."

	"Ubosa inang sardinas mo," siling ni Idion. Matigdas ang iya tingog. "Indi ako pagbinli. Sus, kalangsa sina. Basi masuka pa ako -"
	"Masuka ka gid lang, e," sabat niya nga matigdas man. "Hubog ka na, indi bala?
	"Dalia na ina kag maghumlad sang banig. Diri na lang. Mainit sa kwarto. Abaw, ginagutom na ako -!"
	"Sapat!" siling ni Placida kag takloban ang bilin nga pagkaon sa lamesa. "Wala ka ginatak-i? Wala ka ginakapoy? Masaki tang lawas ko-"
	Apang binutong sia ni Idion kag inubahan kag ginpakaya sa salog. Wala na sia magbato kay indi na niya buot sakiton pa. Masunson na ini nga ritwal. Nagpabaya na lamang sia sa salog samtang gin-uba ni Idion and iya maahigko nga pantaloon agod ipadayaw ang iya ginapamalhas nga kabilogaan nga lawas...
	Kon hayop si Librodo, labi nag id si Idion. Sang matapos na iya ang iya luyag, nagtindog sia kag lam-okon ang nabilin niya nga ilimnon. Naghapa si Placida sa salog, daw lalong sa kalapyo kag kaakig, kag nagsuka sa giha sang salog nga kawayan, ang iya ba-ba malangsa sang sardinas.
	"Maayo kay May upod kami sang anak ko," siling sang tigulang.
	Wala magsabat si Placida. Kay sa hinali, nadumdoman niya ang man-og nga nagadalhay sa siklat.
	"Maayo ini nga Domingo," hambal ni Placida kay Idad, ang iya kaupod halin sa bukid. "Wala pa ang alas-niwebe, madamu na ang nabakal sang aton baligya."
	Nagatuparay nga nagalumpagi sa sako nga nataklap sa duta ang duha ka babaye. Makingod sila sa Valencia bisan pa ang balay ni Idad sa pihak nga bakulod kag may sapa pa nga tabokon agod makalambot didto ang magbisita sa iya.
	Malipayon man ang nawong ni Idad. Naubos na gani ang duha niya ka tumpok nga balinghoy kag tatlo nga kamote. May pila ka bugkos nga bago nga nagadunglay na sa aman-aman nga kanit sang adlaw. Ang madamu pa nga nabilin sa ila baligya amo ang balatong kag ugbos sang pako. Madamu man nga pisi ang nabakal kay Placida.
	Kag ginsugiran ni Placida si Idad natungod sa dako nga man-og. Nakapanghesus ni Idad.
	"Madamu matuod ang man-og sa aton,," siling niya. "Pero wala gid man sing nagkadto sa amon balay."
	"Wala man ako nahdlok, a," siling ni Placida.
	"Maghalong ka lang. Abaw, maluib nga sapat ina -"
	Naghipos si Placida. Nadumdoman niya ang ginsiling ni Idion. Dapat unahan ang man-og. Dapat lab-on ang man-og...
	Una nga naubos bakal ang baligya ni Idad. Nagtindog sia agod mamakal man sang iya dalal-on balik sa bukd. Binayaan niya si Placida nga wala naman sing nabilin nga baligya kundi mga pila pa ka nahot nga pisi.
	Maayo ang kita niya karon. Pat-od niya nga maubos bakal" ang mga pisi saw ala pa maglisding ang adlaw. Gin-isip niya ang nabilin nga pisi. Napulog-pito na lang.
	Natingala sia nga madamu ang nagabakal sang pisi. Anhon nila ining duha ka dupa nga linubid nga lanot sang abaka? Ano ang ila ginapanghigtan? Seguro ihigot nila sa muskkitero. Ukon ihigot sa manok. Ukon himuon nga kalway ang duludalagko. Ginasilingan sia sang mga nagabakal nga labaw nga mahunit ang pisi nga abaka kay sa linubid nga plastic.
	May nahuna-hunaan si Placida. Ano ayhan kon dalagko nga pisi ang iya lubiron kag ibaligya? Inang katulad  bala sang kalat nga mahimo ihigot sa baboy ukon gani sa karbaw? Mahal ang bili sini kag labaw ang iya Makita nga kwarta kay sa magbaligya sang inughigot lamang sa musketiro.
	Hindi nga nadamdoman niya ang binutig nga ginsugid niya kay Idad. Pat-od gid nga ang bilog nga barangay sang mga bakulod kag mga pul-as makahibalo sang dako nga man-og nga iya nakita sa hagdan sang ila balay. Kahibalo sia nga masaligan gid si Idad magpalapnag sang balita labi nag id kon makahalawathawat ini katulad sang man-og nga nagalatay sa hagdan.
	Naubos gid man bakal ang tanan nga pisi. Ang katapusan nga napulo ginhatag na lang niya sing uno-signkwenta kada isa, indi duha ka pesos. Nagadali sia nga mapauli.
	Nagbakal sia sang pito ka diutay nga botelya sang hinebra. Dapat isa lang ka botelya ang imnon ni Idion agod makalambot sa masunod nga Domingo.
	Mataas pa ang adlaw pag-abot ni Placida sa balay bisan pa mahinay ang iya paglakat pataklad halin sa dalan nga ginaagyan sang mga pedicab gikan sa Valencia. Labaw sa isa ka kilometro ang taklaron niya. Wala si Idion sa balay. Ginahapo nga ginbutang ni Placida ang iya dala sa diutay nga lamesa. Ang iya basket sang utanon puno na karon sang mga kinahanglanon sa balay. Nagbakal sia duha ka kilo nga ilada nga bangros, mga delata, habon, asin, kalamay. Wala sia magbakal sang bulad, ang tawag sang mga Cebuano sa uga nga isda. 
	Sa karton nga nasudlan sang hinebra ginbutang niya ang tsinelas nga plastic kag ang lain nga shorts para kay Idion.
	 Kag nag-abot si Idion halin sa iya panggas. Dumdom ni Placida mayo ang buot sang lalaki kay madamu karon ang iya nabakal.	
	Apang nagdaguob ini sang Makita niya nga pito lamang ka botelya ang hinebra kag ang mga ini magamay pa.
	"Makilangan gani ako, katilaw ka gid," siling ni Idion.
	"Mabalik ako sa Dumaguete sa Mierkoles - sa Martes -" sabat ni Placida. "Baklan ko ikaw liwat."
	"Ano? Mabalik ka sa Dumaguete? Ngaa?"
	"May nag-order sang kalat," butig niya. "Mga kinse ka dupa. Siling ko dies pesos ang dupa-"
"Kag kahibalo ka maglubid sang kalat?"
	"Ikaw ang maglubid, e," siling ni Placida kag magyuhom sang diutay. "Indi bala lagting ka dira?"
	"Dies ang dupa," kulumoron ni Idion. "O, ti, sige-"
	Nagyuhum nag id si Placida bisan pa naglabay sa iya huna-huna nga kahapos sang iya pagbinutig karon. Ano abi kon wala sing magbakal sang iya kinse ka dupa nga kalat?
	Nagliso sia agod dal-on ang ilada nga bangros sa palayas, apang binutong sia ni Idion kag ubahan sang bayo.
	"Sapat!" reklamo niya. "Ginakapoy ako!" Apang ginpari niya ang buot ni Idion. Kag naghigda sia sa salog nga wala sang ano man nga kainit sa iya kaunoran.
	Nagpaarumatay lamang sia samtang ginapanan-aw niya ang mga man-og nga nagadalhay sa siklat samtang nagalingkod sia sa hagdan sang balay kag nagauyat sang kalat nga abaka.
	Pagkatapos panyaga sang masunod nga adlaw, naglubid matuod sang kalat si Idion. Ginhigot niya ang puno sang lanot sa panakamataas nga halintang sang hagdan kag hinayhinay nga ginlubid ang lanot sa kadakuon sang tungatunga sang karbaw. Sa iya luyo nagtindog si Placida, nagauyat sang iban pa nga lanot agod isugpon sa iya ginalubid.
	Mga napulo na ka dupa ang iya nalubid sang silingon sia ni Placida nga magpahuway anay. Wala sing kamiseta si Idion apang ginasuksok niya ang bag-o nga laying nga shorts ka gang tsinelas nga plastic. Ginapamalhas sia. Anibot kon natingala sia sang ginkuha ni Placida ang tanan nga botelya sang hinebra kag ibutang sa bi-bi sang pwertahan. Lima tanan ka botelya kag gin-abrihan niya tanan.
	"Inom!" siling ni Placida kag ginduhol ang isa ka botelya kay Idion.
	"Abaw, a!" nakamuno ang lalaki. Nagyuhum pa gani ini. "Kon amo ini adlaw-adlaw, ti wala sing away, e-"
	Kag sa pila ka lam-ok lamang, wala na sing unod ang botelya. Ginhaboy niya ini sa ugsaran.
	"Ari pa!" siling ni Placida kag gindubol niya ang ikaduha nga botelya.
	Naglingkod si Idion sa ikaduha nga halintang sang hagdan, ang iya nga tiil sa duta. Halin didto, makab-ot niya ang mga botelya sa pwetahan.
	Samtang ginainom ni Idion ang ikatlo nga botelya, nagsulod si Placida sa hulot kag tipunon ang iya nga kagamitan. Pat-od na ang iya buko.
	Sang iya paggwa, nagahaplay na sa hagdan si Idion. Ang iya kamot nagauyat sang ikalima nga botelya ng amay unod pa. Natulogan sia kag nagahuragok pa gani sing sungaw.
	Hinayhinay nga nanaog si Placida. Guntandog niya ang abaga ni Idion. Wala ini maghulag. Gintulok niya sing tadlong ang ikaapat nga maluibon nga sapat sa iya kabuhi. Wala sing makahaladkok nga Makita kay Idion subong. Subong nga hubog kag nagakanulog, wala sing kinalain sa diutay nga bata nga amo ang nagakinahanglan sang pagbatiti kag pag-amlig.
	Apang nadumdoman ni Placida ang indi na maisip nga pagsakit sa iya sang lalaki nga ini. Ginhikap niya ang iya dughan, ang iya apipingig, ang iya nawong. Daw mabatyagan pa niya ang kasakit sang    inumol ukon palad n Idion kon makatupa sa mga bahin nga ini sang lawas. Sapat, sapat nga lalak. Malubon. Katulad sang man-og, dapat ini unahan.
	Dapat kug-on sang lubid agod mapatay. Dapat kug-on sang lubid agod bayaran niya ang iya kapintas, agod bayaran niya ang kapintas ni Boy Vic, ni Librodo, ni Edward. Dapat kug-on sang iya linubid nga kalat agod dumdomon sang mga tawo nga ginkaboran ini sang man-og, sang dako mga man-og nga nagdalhay sa hagdan, sang dako nga man-og nga ginapanugid karon ni Idad sa bug-os nga binukid sang Valencia.
	Gin-ugtom ni Placida ang iya ba-ba kag ginkab-or ang kalat. Malaba na ini apang wala pa matapos. Dies pisos ang kada dupa. Wala duhaduha ang iya tuyo amo nga wala man lang magkurog ang iya mga kamot. Hinayhinay niya nga ginbaliog ang kalat sa nagakatulog nga lalaki, sa sapat nga man-og kag naka-uplok sing diutay si Placida. Apang padayon ang paghuragok sini.
	Ginpunggan ni Placida ang iya pagginhawa agad himuon ang tinutuyo sang iya mga pagbinutig. Ginhugot niya ang kalat sa liog ni Idion...
	Apang sa hinali lamang, nag-iniyagak ang mga manok sa ugsaran. Binuy-an ni Placida ang kalat kag magbalikid sa naandan na nga siklat nga kawayan. Kag nagmurahag ang iya mga mata. Kay didto mahinay nga nagadalhay ang man-og, isa ka daku nga man-og, ang man-og sang iya binutig nga karon ginharagan ang matuodtuod nga lawas kag kadakuon kag kalabaon kag kangidlis.
	Ang iya butig matuod. Daku ang man-og. Dapat gid ang man-og.
	Apang maluibon nga sapat ang man-og. Dapat unahan ini. Dapat lab-on ini...
	Ginkab-ot ni Placida ang binangon ni Idion nga masukbot sa sagwa sang dinding sang balah. Hinali lamang kag ginpamalhas sia. Kag, hugot nga ginauyanan ang pulo sang binangon sia. Kag, hugot nga ginauyaran ang pulo sang binangon, linak-ang niya ang punta sang siklat agad palapawan ang man-og. Amo man kag magtangday ang ulo sang man-og sa puno sang kaymito. Kag ubos kusog nga ginlabo ni Placida ang man-og. Maayo gid ang pagdat-ol sin sa puno sang kahoy kag naubos gid sang salo sang man-og ang katalon sang binangon. Nagpuswit sing diutay ang iya dugo kag dungan sini iya ginhunos ang kalabaon sang iya lawas. 
		










9







Title:Haligi nga Asin (2)
Mga Misteryo sa Kagulangan
	Wala tayo sia magsugpon. Tubtub san-o, indi sia pagsundon ni Aahmir. Asawa lang sia kag wala sang gahum para sundon. Gintonto sila ni Aahmir. Pati ang iya amay nagpati nga mangin mayo ang iya buasdamlag sa luyo ni Aahmir.
	Indi matulugaan si Fahmida. Sa iya tupad, nagahuragok si Aahmir. Liwat nga nagabalik-balik ang eksena nga iya nakita sina nga adlaw. Matinong ang palibot. Ginpakamaayo ni Fahmida nga manaog. Masanag ang bulan kag bisan madamu ang kahoy sa palibot, nagalusot ang iya sini sinag. Gusto niya nga buligan ang ila bihag. Basi pa man lang nga may mabulig sia. May bantay nga bihag. Nagpalipod sia sa isa ka puno tubtub maka-abot sia sa isa ka payag. Naglingling siya sa buho. Ang mga bihag! Ang isa ka babaye, nagabusong pa. Nagasandig ini sa dingding. Sa hagdan, nagapungko ang bantay. Nagahuragok pa ini. Liwat niya gintamdan an mga bihag. Maniwaang sila tanan. Siguro sa kabudlay sang sitwasyon. Nagtulo ang luha ni Fahmida sa kaluoy sa babaye nga nagabuson. Ano ayhan kabudlay ang magdalagan sa lasang sat ion sang katalagnan? Liwat sia nga nagbalik sa payag. Basi magbugraw ang bantay. Basi pati sia pugutan man sang ulo kon madakpan nga nagasuay sa bana. Naghigda sa liwat sa tupad ni Aahmir.
	Nagapanahaw sila sang may mabatian sila nga isa ka lupok. Nagtulukay sila ni Aahmir. Pagkatapos, sagunson na ang linupok.
	"Mga soldado." Hutik sini sa iya.
	"magpadausdos ka, Fahmida. Maghapa ka sa likod sang dalagku nga bato!" Mandu ni Aahmir kag dayon sini kuha sang armas kag maglumpat sa hagdan sang payag.
	Gintunman niya ang mandu ni Aahmir. Inanay sia nga lupok. Naghapa sia sa tunga sang duha ka malapad nga bato. Nagakurog ang ila bug-os nga kalawasan. May tatlo ka oras bag-o ini magpuas. Wala sang kaisog si Fahmida para muklaton ang iya mga mata. Malinong ang palibot. Hinali, nabatian niya ang tingog sang isa ka babaye.
	"Taabang! Tabangi ninyo ako!"
	Pila lamang ka dupa ang kalayuon sang babaye sa iya. Ang bihag nga nagabusong. May naigo ini sang balas a abaga. Nagpalapit sa iya si Fahmida. Nagapakitluoy ang guya sang babaye.
	"Basi mapatay ako. Ang baby ko, luwaasa sia!"
	"Paano? Wala ako sang nahibal-an sa pagpabata."
	"Magpangita ka sang kutsilyo kag pihaka ang akon niyan. Maluoy ka. Luwasa sia!"
	Madugay bag-o maghulag si Fahmida. Sila lamang nga duha ang nabilin sa ila kuta. Ang iban nga mga bihag, dala nanday Aahmir. Indi niya mahangpan kon ngaa mabatas sia nga bayaan ni Aahmir. Daw indi sia makapati nga mabatas sia sini. Nagbalik sia sa payag para magkuha sang kutsilyo. Nagbalik sia sa nahantangan sang babaye. Apang daw ginlansang lamang sia. Naga-agay ang madamu nga dugo sa pilas sang babaye. Mabuhi pa ini kon madala sa ospital. Apang sin-o ang pwede magbulig sa ila?
	Gintamdan niya liwat ang kutsilyo. Matalom ini. Liwat nga nagpalamugnaw ang iya lawas. Nagakurog si Fahmida.
	"Indi ko mahimo. Nahadlok ako!"
	"Maluoy ka. Maubusan na ako san dugo."
	"Indi! Indi ko mahimo!" Kag nabatyagan niya nga daw nagatiyog ang kalibutan. Pila pa ka gutlo, wala na sia sang pangalibutan.
	May nabatian siya nga nagapalapit sa ila nahamtangan. Nahadlok sia sa mahimo makita. Nabatyagan niya ang kamot nga nag-uyat sa iya burkon. Ginhimulsuhan sia sini. Ginkuha ang tela nga nagatabon sa iya guya. Si Aahmir siguro. Ginmuklat niya ang iya mga mata.
	Nagsuksok sang fatigue ang lalaki. Hubin pa ini. Mga 26 anyos sa iya tantiya. Soldado ini, nagsulod gilayon sa hunahuna ni Fahmida.
	"Maluoy ka, indi ako pagpatya!"
	"Indi ko ikaw pagpanyon. Kanugon sa imo."
	"Ano ang himuon mo sa akon?"
	"Indi ko ikaw masabat subong. Maghulat ka na lang."
	Naglingas-lingas si Fahmida. Nakita niya ang babaye. Madamu ang dugo sa iya sini ginahigdaan. Halos nagadanaw. Apang daku gihapon ang tiyan sini. Ara pa sa iya tupad ang kutsilyo.
	"Wala ako sang sala. Nalipong ako gain indi ko ginhimo ang ginapangabay niya," hibubun-ot niya samtang ginatamdan ang kutsilyo.
	"Ano ang ginapangabay niya?"
	"Pihakon ko ang iya tiyan para maluwas ang bata."
	"Indi ka makasiguro kon mabuhi ang bata. Wala sang gatas. Kagulangan ang nahamtangan naton."
	Ginpulsuhan sang soldado ang babaye. "May pulso pa."
	"Pwede mo bala lumuon ang ginapangabay niy?"
	"Ihatag mo sa akon ang kutsilyo."
	Apang naglungayngay na ang ulo sang babaye. Naghibi si Fahmida. Sia ang may kasl-anan kon ngaa napatay ang bata. Wala sia sang kaisog nga pihakon ang tiyan sang babaye.
	"Kon mahibal-an sang amon opisyal nga kaupod ka sang mga rebelde, pihado gid nga paryon ka nila."
	"Maluoy ka. Buligi ako. Nag-upod lang ako sa akon bana. Wala ako sang hinalung-ong sang ila ginahimo. Magpati ka!"
	"Nagapati ako sa imo. Isli ang imo panapton. Isuksok mo ang blusa sang bihag nga napatay."
	"Wala sa hitsura ko nga isa ako ka rebelde."
	"Magsunod ka na lang kon gusto mo nga maluwas."
	Hamog sa dugo ang blusa. Apang wala sang mahimo si Fahmida kundi nga isuksok ini. Liwat naghanibal ang soldado.
	"Dali na. Hambalon mo sila nga isa ka sa mga bihag. Para indi ka pagpatyon. Kag kon mamangkot sila kon sin-o ang imo pamilya, silingon mo nga wala ka sang nadumduman. May amnesia ka."
	MADAMU ang mga pamangkot nga indi masabat ni Fahmida. Kon kasa-o sia ginkidnap sang grupo. Kon ano ang iya ngalan, kon sin-o ang iya pamilya. Wala sia ginpresentar ni Ramil, ang soldado, sa midya. Mga kaupod lamang sini ang nag-usisa sa iya. Ginhambalan sila ni Ramil nga wala sang dapat makahibalo nga may bihag nga nakuha ang military. Basi kuno kon sin-o pa nga tawo ang magpakuno-kuno nga pamilya niya. Ginhambal niya nga wala sia sang madumduman kon sin-o sia. Gintuman niya ang hambal ni Ramil. Nagpabilin sia sa kampo. Gintrato sia nga pasyente sang mga doctor sang military. Sa headquarters, ginhatagan sia sang isa ka kwarto. Permi niya nga bisita si Ramil. Wala man ini sang malain nga ginahimo. Nabatyagan niya nga mamag-ari ang iya buot sa soldado. Nagapakigsugilamon lamang ini sa iya. Madamu ini sang personal nga ginapamangkot sa iya. Mamag-ohan si Fahmida. Tungod sa ila relihiyon, ang mga lalake wala nagapakighambal sa babaye nga gusto nila. Pwede magdiretso sa amay sang babaye.
	Kon gab-i, masami nabatian ni Fahmida ang gahod sang nagahalin ukon naga-abot nga mga salakyan. Indi niya mahangpan kon ngaa. Madamu sia sang gusto nga ipamangkot kay Ramit. Apang nahadlok man sia nga mamangkot diri. 
      	Sia na lang ang magtukib kon sin-o sia makakuha sang kahigayunan. Nakibot sia sang makita ang bisita. 
	Ang pinuno nanday Aahmir! Ano ang ginahimo sini sa kampo sang military? Ang nahibal-an niya, kaaway sang grupo nanday Aahmir ang military! Madamu sang nagsulod sa iya ulo. Ginatiplang sang pinuno sanday Aahmir. Ginatiplang man sang opisyal ang bug-os nga Pilipino. Tungod kon magkaaway ining duha ka grupo, ano ang ginahimo san pinuno nanday Aahmir sa kampo? Indi suno sa pagsulundan sa Islam kag Kristiyano ang ginahimo sang duha. Sa iya pagpanilag, nahibal-an niya nga permi may ginahambalan ang duha naganungod sa mga bihag. May parti gali ang opisyal sa ransom. Ano gali ang rason kon ngaa mabudlay madakpan ang grupo. May padrino sila.
	Sang duawon sia ni Ramil, may ginpangabay sia sa ulitawo. 
	"Ipakilala mo ako sa inyo opisyal. Gusto ko nga mangin Kristiyano. Ginasikway ko na ang akon relihiyon."
	Nakalamhu si Ramil. "Nahibal-an mo bala ang imo ginapangabay? Ari kita sa kagulangan. Wala sang babaye diri. Basi kon magustuhan ka sang amon opisyal!"
	"Indi ina pagproblemaha. May premyo ka kon mahimo imo ang akon ginapangabay."
	Ginhatag niya ang kaugalingon bilang premyo kay Ramil sina nga gab-i. Nahibal-an ni Fahmida nga daku nga sala sa Islam ang magluib sa bana. Indi niya masiguro kon patay ukon buhi si Aahmir. Nangbabaw ang kaakig sa iya dughan. Dapat nga magbayad ang isa ka maluib nga pinuno. Isa pa ka semana bag-o sini ginhimo ni Ramil ang iya ginapangabay. Nabatyagan niya nga may luyag sa iya si Ramil. Utang niya ang kabuhi kay Ramil. Mamag-ari ang iya buot sa ulitawo. Apang may dapat sia nga himuon. Gusto niya ang magtimalos sa lider nanday Aahmir. Tungod gintiplang sini ang mga sumulunod. Gintiplang sini ang mga Muslim.
	Kag wala magsala si Fahmida. Nangin intereesado sa iya ang opisyal sang ipakilala sia ni Ramil bilang bihag nga may amnesia. Wala magdugay, namgin bisita niya ini. Sang ulihi, ginhimo sia sini nga asawa. Nagpasugot si Fahmida. Nangin saliligan sia sini kag masami, ginapangako sa iya nga kon magpauli ini sa Manila, iupod sia. Baklan sia sang kaugalingon nga balay. Madamu ini sing kuwarta nga ginadahu sa iya. Gintago niya ang tanan nga ginahatag sa iya.
	"Madamu ako sang kuwarta, Jasmine." Hambal sang opisyal.
	Si Jasmne ang iya ngalan sa kampo ang military. Jasmine man ang tawag sa iya ni Ramil. Nahibal-an NIYA NGA NAGLAIN ANG BUOT NI Ramil sa iya pagpasugot nga mangin babaye sang opisyal. Kristiyano sia para sa ila. Ginkalimtan niya ang ritwal sang mga Muslim. Apang nagalain man ang iya buot kon may mabalitaan sia nga pila ka mga Muslim ang ginakuha sang military kon gab-i. Kon sila ginadudahan nga rebelde, ginapatay man sila. Wala sang laye sa Jolo. Masunod permi ang luyag matabu sang may gahum. Bisan nga nagasuksok sia sang panapton sang isa ka. Kristiyano, nahibal-an ni Fahmida nga sa iya tagipusuon ara gihapon ang ila pagka-Muslim. May dugo sang Muslim nga nagapanalaytay sa iya kaugatan. Kon sia nagakabuhi sa lain nga personalidad, kon sia nangin si Jasmine, ina tanan para lang sa iya handum.
	Madugay nga panahon ang ginhulat ni Fahmida bag-o niya nahimo ang plano. Nadulaan na sia sang paglaum nga mahimo ini. Apang nag-abot ang kahigayunan, mayo na siya magkapot sang machine gun, madamu na siya sang nahibal-an nahamungod sa duha ka grupo. Madamu na siya sang nahibal-an nga sekreto. Pagkatapos lang nga mahatag ang ramson sang isa ka kilala nga bihag, nagselebrar ang duha ka pinuno sang magkaaway nga grupo. Kaupod nila si Fahmida. Gnlipay kag ginbusog sila nga duha ni Fahmida. Daw mga bilitayon nga preso.
	Gintulok anay ni Fahmida ang malaba nga sundang. Wala sia nagadali. Madugay pa ang kagab-ihon. Kuntani, may kasog sia sadto para pihakon ang tiyan sang nagabusong nga bihag. Basi naluwas pa ang anak sini. Daw paka lamang ang duha nga nagalugda sa carpet. Wala sang hinalung-ong sa katalagman nga nagabulat sa ila. Sang laslason niya ang ila sini mga puwak, wala gani makatig-ik ang duha. Nagtulog lamang sila para ihanda ang ila pagpakigkita kay Satanas, o kay Shatan, ang demonyo nga nasambit sa Qur'an. Pagkatapos, ginsunog niya ang bug-os nga quarter. Naghuni ang sirena sang kampo. Nagkinaramkaran ang mga soldado. Tanan halos may bitbit nga balde para patyon ang kalayo. Wala bisan sin-o man sa ila ang nagharag sang importansya sa iya. Kag bag-o sia makagua sa kampo bitbit ang isa ka machine gun, pila man ka soldado ang iya ginluthang.
	Sang magbalik sia sa Zamboanga, liwat sia nga nagsuksok sang panapton sang Muslim. Liwat sia nga nagbalik bilang si Famida, ang asawa ni Aahmir. Ginapatay niya ang karakter ni Jasmine, ang babaye nga Kristiyano. Sa sulod sang malip-ot nga panahon bilang si Jasmine, madama sang kasal-anan nga nabuhat si Fahmida. Apang ang tanan indi na niya liwat pagbuhaton.
	Indi masiling ni Fahmida kon tunay pa sia nga Muslim pagkatapos sang mga nagkalatabu sa iya. Ang iya pagtener sa kagulangan sang Jolo, nangin misteryo sa tanan niya nga abyan, kon paano kuno sia nakaluwas sa mapintas nga mga soldado. Wala sang ginsugiran bisan sin-o si Fahmida sang iya likom ka gang mga misteryo sa kagulangan. Apang ang nahibal-an niya, Pilipino sia. Ang ginhimo niya tatlo ka tuig kag tunga na ang nagligad, isa ka hilimuon sang isa ka dungganon nga babaye-Kristiyano man o Muslim.

<b>Lubid</b>
<b> Leoncio P. Deriada</b>

	Natingala sia nga nagbutig sia. Indi manuod nga daku ang mauog. Kag indi man matuod nga nagdalhay ini sa hagdan sang balay. Daw tudlo lamang yadto sang iya dapadapa kag naglatay sa siklat sa atubang sang balay, indi sa hagdan.
	"Unta ginlabo mo," siling sang iya bana.
	Wala magsabat si Placida. Gintulok niya ang iya bana. Daw mayo ang buot sini karon. Indi ini hubog apang ginapamalhas. 








9







Title:Balaan (2)
Balaan...
Isa pa, nagapaladogsing si Arthur sa iya kon hubog ini. Pareho na lamang subong. 
       Nagapungko si Gabriel sa luyo ni Arthur. Naga-holding hands sila. Nagakatabo lamang ini kon hubog si Arthur. Sprite lang ang ginainom ni Gabriel. Si Randy ang pinakagahod sa grupo. 
       "Swerte ka, p're kay Gabs. Buot na, gwapa pa!" siling ni Randy. Naghinugyaw ang tatlo. 
       "Kon bayaan ka ni Arthur, Gabs, ako na lang di ang mabulos sa iya a. Mas daku 'na akon sang sa iya!" lahog nga dugang sini. Nagkaladlaw sila tanan. 
       "Ay, indi ko na 'ya pagbayaan si Gabs 'ya," sabat ni Arthur. "Lab ko ni sia 'ya," kag ginagbayan niya si Gabriel kag ginhalukan sa bibig. Naghinugyaw na naman sila. 
       "Yuta! Bisan mangasawa ka na?" pamangkot ni Randy. 
       Nagtindog si Gabriel. Gusto niya mauntat ang amo sadto nga klase sang topiko. Daw indi manami ang madangatan. "Excuse me anay. Mabakal anay ko dugang nga beer. Tama na 'na, Randy. Hinubog na 'na 'ya imo 'ya. Change topic," siling niya. 
       "Huo man," sabat sang isa. 
       Alas-diyes na sang nagpalauli ang ila mga bisita. Hubog na gid si Arthur. Indi na ini makatindog sang tadlong. Ginapanghimos pa ni Gabriel ang ila ginakaunan kag gin-imnan. Pero ginatawag na sia ni Arthur nga maghigda na. 
       "Gabs, tulog na tao Tama na 'na. Buas na 'na," siling sini nga mainanggaon ang tingog. Nagpangsepilyo na lamang si Gabriel kag pagkatapos naghigda na. Wakalan si Arthur kon hubog. Ginkup-an sini si Gabriel. 
       "Gabs, salamat ha," siling sini dungan halok kay Gabriel sa guya. 
       "Basta ikaw ... " 
       "Hapi ka man?" 
       "Huo syempre. Basta nag-enjoy ka, hapi na 'ko sina." 
       "Indi a. Buot ko silingon, hapi ka man sa relasyon naton nga duha?" 
       "Huo syempre ... " . 
       Kag ginhalukan na ni Arthur si Gabriel sa bibig.  Gin-ubahan na sia sini. Halin sa iya baba, nanaog ang mga bibig ni Arthur sa mga utong ni Gabriel. Daw malupad sa kanamit si Gabriel kon ginadilapan ni Arthur ang iya utong. . Madugay nga ginhampangan sang dila ni Arthur ang magtimbang nga utong ni Gabriel. Nagahiwod siya sa kalipay kag mabatyagan niya ang pagtubo sang indi makita nga pakpak sa iya likod. Tubtub nga gin-uba ni Arthur ang brip ni  Gabriel kag ginpatuwad ini. Kon hubog si Arthur, amo ini nga posisyon ang iya gusto. Nagsunod si Gabriel. 
       Ginkuha niya ang lotion sa hunos sang mesita sa tupad sang katre nga natungtungan sang estatwa ni Mother Mary. Ginbutangan niya sang lotion ang tuman ka tig-a nga kinatawo ni Arthur. Nakayuhum si Gabriel, bilib sia kay Arthur kay mas agresibo ini kon hubog. 
       "Gabs, pramis, indi ta ka pagpabay-an," ang nagahangos nga hani ni Arthur kay Gabriel samtang nagasaku ang pag-ayod sini. 	- 
	PASADO alas-diyes na nakapauli si Arthur sang adlaw sang iya pictorials. Nagahigda na si Gabriel. Madamol ang bubu sang ulan. Nagapangilat pa kag nagapanaguob. Nagpangadi si Gabriel nga tani indi man mag-awas ang imbumal kag magsulod ang tubig sa ila balay. 
       Sang nagligad nga Dominggo, samtang nagabakal sanday Gabriel kag Arthur sang bingka sa piasa sang Molo pagkaguwa nila sa simbahan, nakibot sila nga duha kay may nagtapik sa ila likod. Sang balikdon nila, isa ini ka bata nga pari nga nag-asistir s.a tigulang nga pari sa bag-o lang natapos nga misa. Nakasutana pa ini sia.
       "Good morning. Ako si Fr. Michael. Pwede ko kamo maestorya anay? Importante lang tani," siling sini sa malulo nga tingog. 
       "Pwede man, pads. Parte sa ano ang aton estoryahan?" pamangkot ni Gabriel.
 "Dali ta, didto sa kumbento. Mangapi kita samtang nagaestorya." 
       Gindala sila sang pari sa kumbento. Samtang nagapangapi sila kag nagakaon sang tinapay kag bingka, ginsiling ni Fr. Michael nga ginsugo sia sang Archdiocese nga mangita sang modelo para sa isa ka solterito nga martir nga si Pedro Calungsod nga i-beatify sang Santo Papa sa Roma. Pila na ka gatos ka tuig ang nagligad nga nabuhi si Calungsod kag wala pa sang litrato sadto. Kag si Arthur ang napilian ni Fr. Michael. 
	"Tatlo na ka Dominggo nga ginatan-aw ko kamo nga duha nga nagasimba. Suno sa mga historyador, isa ka solterito nga mataas kag mabakod sing panglawason si Calungsod. Indi ko maeksplikar kon ngaa ikaw gid, Arthur, ang akon napilian. Pero tani mapasugot ka agod mapakadto ko na diri sa Iloilo sa masunod nga semana ang duha ka photographer nga makuha sang litrato mo," eksplikar sang pari. 
       Nagtulukay sanday Gabriel kag Arthur. 
       "Mag-utod kamo?" 
	"Indi, Pads. Magpakaduha karni," awtomatik nga pagbinutig si Gabriel. Amo ini pirme ang iya ginasiling kon may mamangkot sa iya kon mag-ano sila ni Arthur. 
Nakumbinsi sang pari si Arthur. Ginkuha sini ang numero sang cellphone ni Arthur agod matawgan niya kon san-o kag sa diin ang pictorials. 
	GINAPAMATIAN ni Gabriel ang huni sang ulan sa sinas. Naghigda na sia pero wala niya ginpatay ang suga. Wala gid sia ginatuyo. Ginahulat niya si Arthur. May kalangkag sia nga nabatyagan. Ang huni sang ulan masubu kag matugnaw. Dugay-dugay nag-abre ang ila pwertahan. Nagsulod si Arthur. 
       "Sori ha, nagab-ihan ko kay gin-upod pa ako ni Fr. Michael sa pagpanyapon sa Buto't Balat. Upod namon ang duha ka photographer nga taga-Manila," siling sini nga basa ang buhok kag bayo. 
       "Wala kaso," sabat ni Gabriel samtang ginatan-aw si Arthur nga ginauba ang iya sapatos. Gin-uba man sini ang iya delargo kag poloshirt kag ginpahiran sang twalya ang lawas. Nagabrip lang ini nga nagkadto sa lababo kag nangsipilyo. Pagkatapos ginpalapitan sini ang switch sang suga kag ginpatay. Nag-isdog padingding si Gabriel agod hatagan ligwa sa ila katre si Arthur. 
       "Makapoy man gali mag-model no?" siling sini. 

       "Ngaa, ano ang gin-obra n'yo?" 
       "Wala lang. Damu-damu lang nga posinganay. Daw pila gid ka rolyo sang film ang gingarnit nila. Ginpasuksukan pa gani ako nila sang puti nga bayo sang mga sakristan. Sakristan kuno bal-an si Pedro Calungsod." 
       Naglisu si Gabriel paatubang kay Arthur. Ginkup-an niya ini. Malamig ang lawas ni Arthur. Sikreto nga nakayuhum si Gabriel. Painitun niya ang lawas sang kahagugma! Ginahampangan sang iya mga tudlo ang utong ni Arthur. Sige man ini gihapon estorya sang iya inagihan subong nga adlaw. Ginapakamang ni Gabriel ang iya kamot paidalum sa brip ni Arthur. 
       "Gabs ... " 
       "Ano?" 
       "Pwede indi lang anay subong?" 
       Nabatyagan ni Gabriel nga gin-uyatan ni Arthur ang iya kamot kag ginpapalayo sa iya brip. Nainit sia kag gintalikdan na lang ang kahagugma. Nagpanyapon lang upod sa pari nag-artihan na! Siling ni Gabriel sa iya kaugalingon. 
       Ginkup-an siya ni Arthur. "Gabs, indi lang pagpangakig ay. 'La lang gid 'ko gana subong," hutik sini. 
       Wala lang nagsabat si Gabriel. 
       "Siling ni Father Michael, mga 18 anyos kuno si Pedro Calungsod sang ginpatay sa Guam bilang isa ka martir sang simbahan," estorya sini. 
	Gusto tani magsabat ni Gabriel nga, "Labot ko! Tan-aw ka lang sang TV Patrol kay adlawad law may balita nga may ginpatay." 
       Madamu pa gin-estorya si Arthur. Si Pedro Calungsod kuno taga-lloilo nga sakristan sang isa ka Heswita nga misyonero nga si Padre San Vitores. Nagkadto sila sa Guam agod mangbunyag sang mga tumandok didto. Isa ka adlaw sang Abril 1672, ginpatay sila sang lider sang isa ka tribu nga ila ginkadtuan. Pwede tani kuno bayaan ni Pedro Calungsod ang pari agod luwason ang iya kaugalingon ugaling ginpili sini nga updan ang pari sa pagkamartir sini. Wala sila nagbato. Pila ka bangkaw ang nagtuslok sa lamharon nga lawas ni Calungsod kag ginbiak pa sang binangon ang iya bagul. 
       Wala man gihapon nagsabat si Gabriel. Nagapamati lang sia. Indi man sia matulugan. Nainit sia. Nainit sia kay Arthur. Nainit man sia kay Fr. Michael kon ngaa gingamo pa sini ang ila matawhay nga pagpangabuhi. Nainit man sia kay Pedro Calungsod nga tyempo pa ni Magellan ginpatay pero subong gingamo ang ilang pagpangabuhi ni Arthur. Puro na lang subong Fr. Michael kag Pedro Calungsod ang baba ni Arthur. 
       "Hoy, akig ka gid?" mainangaon nga siling ni Arthur dungan uyog sa iya. "Okey lang ako." 
       "Akig ka gid ya." 
       Medyo dugay nga wala naghambal si Arthur pero nahibal-an ni Gabriel nga pareho pa sila nga nagamata. Ginapamatian lamang nila ang ginhawa sang isa kag isa. Nag-untat na ang bubu sang ulan. Nagapanalithi na lamang kag kon kaisa nagakirab ang palibot kay nagapangilat. 
       "Gabs ... " 
       "Ano?" 
       "Ginpamangkot ako kaina ni Fr. Michael kon gusto ko magpari. Ginahagad niya ako nga magsulod sa seminaryo. Daw gusto ko." 
       Daw tinakluban sang langit si Gabriel. Wala gid niya ini ginapaabot. "Labot ko kon mapalangit ka o mapaimpiyemo!" Siling niya dayon wala na naghuluhambal tubtub nga matulugan sila. 
       Pila man ka adlaw nga wala niya ginsapak si Arthur pagkatapos sadtong pag-anunsiyo niya nga gusto sini magpari. 
       Akig si Gabriel. Pero indi niya mahibal-an kon kay sin-o sia akig. Indi man kay Arthur. Indi man kay Fr. Michael kay  ang tuyo man lang sang pari nga ini ang makabulig kay Arthur. Basta akig lang sia amo ina nga wala sia gana nga sapakon si Arthur. 
       Pero sige man gihapon ang pag-asikaso ni Gabriel kay Arthur. Timprano man sia gihapon nagamata kon aga agod makadigamo sang pamahaw nila ni Arthur. Ginapadugay lang niya galing ang pagpaligo agod mauna na kaon si Arthur para indi sila magdungan sa lamesa. Ang kaakig ni Gabriel nagdaku kag nagbuta sa iya kasingkasing, tubtub nga daw malupok na ini. 

       Isa ka hapon, samtang akig siya nga ginapaagyan niya sang dekuryente nga lampaso ang salog sang kapilya, nakatangla si Gabriel sa estatwa ni Mother Mary. "Ngaa mapari gid si Arthur?" wala mapunggi ni Gabriel nga pamangkot. 
       Sadto lang nadiskubre ni Gabriel kon kay sin-o sia akig. Akig gali sia kay Mother Mary kay ginpabay-an sia sini! Ginpabay-an ni Mother Mary nga magbulagay sila ni Arthur. Kunsabagay, nasiling ni Gabriel sa iya kaugalingon, sala gid man sa panan-awan sang Dios kag sang mga tawo ang paghigugrnaanay sang duha ka lalaki. 
       Nakabati sadto si Gabriel sang isa ka pastor nga nagawali sa higad-kalsada sang SM Valeria nga nagsiling nga ginguba kuno sang Dios ang Sodom kag Gomora tungod sa mga agi sa duha ka syudad nga ini. Ang mga agi kuno, sa impiyemo madiretso kon mapatay. Abnormal kuno kag daku nga kasal-anan sa Dios ang pagpakigrelasyon sang isa ka lalaki sa pareho sini nga lalaki, kag amo man ang isa ka babaye sa pareho sini nga babaye. 
       Nainit sadto si Gabriel sa ginsiling sang pastor. Daw gusto niya ini lampusan sang isa ka plastic bag nga grocery. Pero nagpasalamat sia nga indi niya upod si Arthur kag wala sini nabatian ang parti sa sala kag gaba . Wala nagapati si Gabriel nga sala ang iya ginaobra. Palangga niya si Arthur kag nabatyagan niya nga daw palangga man siya sini. Paano mangin sala ang ulay nga kalipay nga iya mabatyagan kon nagahigda siya sa gab-i nga nagakupkop kay Arthur? Paano mangin sala ang yuhum sang iya kalag kon mabatian niya ang tingog ni Arthur? Paano mangin sala nga nagatintin ang iya kalag sa kasadya kon magdogsing sila ni Arthur? 
       Isa pa, ginpangayo niya kay Mother Mary si Arthur. Alangalang man nga sabton ni Mother Mary ang iya pangamuyo kon sala ini sa Dios. 
	Ginpatay niya ang dekuryente nga lampaso. Nagluhod sia sa atubang ni Mother Mary kag ginliwatliwat pangadi ang "Maghimaya Ka Maria." Wala gid napunggan ni Gabriel ang pagtalalagay sang iya mga luha. Nangayo sia sang pasaylo kay Mother Mary. Tubtub nga naganguyngoy na sia. Apang indi man mahangpan ni Gabriel kon ngaa akig siya subong kay Mother Mary. Akig sia ayhan kay pamatyagan niya ginpahulam lang sa iya si Arthur kag bawion man ini dayon? Indi niya gusto ang kaagig nga ini nga iya nabatyagan. 
	Nabatyagan niya nga may kamot nga naghugpa sa iya abaga. Sang magbalikid sia, si Sister Lydia. Ginkup-an sia sang abyan niya nga madre. 
       "Sige, ihibi lang anay ina agod maghagan-hagan ang imo pamatyag," ulo-ulo sini. 
	Gindala siya ni Sister Lydia sa kusina sang kumbento. Didto ginpainom siya sang malamig nga soft drink. 
 	"Gabriel, ano bala ang imo problema?" 
       "Wala, Sister a. May abyan lang ako nga manuglakat sa abrod. Kag nahidlaw man siguro ako sa mga manghod ko," pagbutig niya. 
       "Normal lang ina. Ipangamuyo lang nga mangin maayo ang sitwasyon nila sa iban nga pungsod. Normal man lang nga maluyahan kita kon kaisa. Pero, magpangasawa ka na bala agod indi ka maluyahan," laygay sang madre. 









8







Title:Si Shuboy Subay ka gang Binlud
<b>Si Shuboy Subay kag ang Binlud</b>
Alice Tan Gonzales
      
      Sa bilog nga kuta sang subay sa punu sang kapayas sa likud sang isa ka balay, si Shuboy lang ang tamaran. Makapila na si Shuboy gindala sa atubangan sang rayna bangud sang iya katamad.
	"Shuboy, kita nga mga subay mapisan. Nagaa nagatinamad ka, ano indi ka subay?" masami nga ihambal sang rayna. Pirme sia ginalaygayan sang raynapero wala gid sia nagabag-o sang iya batasan. Kon kis-a ginapinahan na gani sia ni Manoy nga kabo sang mga manug-obra kon nagatinamad sia, pero amo man sia gihapon.
	May isa ka bes nga nadakpan sia ni Manoy nga nagaudak sang kaon sang binlud sa idalum sang isa ka bato. Nasimhutan ni Manoy ang inagyan ni Shuboy, gani natultulan niya kon diin nagpanagu si Shuboy. 
	"Shuboy, indi bala nga siling ko sa inyo dalhon ang mga binlud pasulud sa aton kuta? Ngaa dira mo gindala?" pamangkut ni Manoy.
	"Ano abi, Manoy, kay kabug-at sang binlud nga ini. Ti, ginkaon ko na lang diri," sabat ni Shuboy.
	"Baw! Katamaran gid sa imo, Shuboy!" hambal ni Manoy nga ginsungay si Shuboy. Nakaisol man si Shuboy kay kadaku kay Manoy. "Hala, ipasulud na ina'ng nabilin," dugang ni Manoy.
	Pirme man si Shuboy madakpan nga nagakatulog kon nagatrabaho ang mga manug-obra. Isa ka bes nga ginpakutkut sila sang isa pa ka buhu sa ila kuta para sa mga itlog sang rayna nga wala pa magbutu, si Shuboy nagpasalipotpot sa likuran sang iya mga kaupud kag nagsaulud sa buhu sa talaguan sang pagkaon kag didto nagtulog. Nakabugtaw lang sia sang ginkutot ni Manoy ang iya buli.
	"Aragoy!" singgit ni Shuboy nga nakibut.
	"Shuboy, balik sa trabaho. Temprano pa gani ini nagakatulog ka na imo iya," pangakig ni Manoy. "Hay, Shuboy, san-o ka pa mabag-o? Daw mabuang na ako sa imo."
	Isa ka adlaw, ginpatawag sila tanan sang rayna.
	"Karon nga nag-abut na ang tig-ululan, ginapamatyagan ko nga sa indi madugay lusubon na sang tubi ang aton kuta. Kinahanglan makahalin kita diri sa pinakamadali nga panahon," hambal sang rayna.
	Naghululag gilayon ang mga subay. Sa plano ni Manoy nga tanan nga mga manug-obra madala sang mga itlog nga wala pa magbuto kag mga pagkaon. Si Shuboy naghakwat man sang binlud kag nag-upud sa linya sang mga subay nga nagakubay pagua sa ila kuta. Sang didto na sa gua ang kuta ginbutang ni Shuboy ang iya dala.
	"Shuboy, dali na. Nagaano ka pa dira?" panghagad sang iban nga mga subay nga naglabay sa iya. Sila tanan nagahakwat, nagatulud, ukon nagabutong sang ila dala.
	"Una lang kamo. Masunod lang ako," sabat ni Shuboy. Pero sa iya pensar nagasiling sia, "Hmp! Sin-o ang intoon nila nga mahakwat sining binlud nga kabug-at sini? Malayu pa ayhan ang amon kadtuan. Kapuyan lang ako karon. Total makakaon man ako gihapon sang ila dala." Gani nga binilin ni Shuboy ang iya dala kag maghayonhayon sa likud sang iya mga upud.
	Pero sa hinali nagdapya ang mataas nga tubi nga wala nila mahibal-I kon sa diin naghalin. Gin-anud ang tanan nga subay dala man si Shuboy.
	"Aay!" siniyagit sang mga subay nga wala makapangaman. Gindala sila sang tubi nga nagadayday. Padayon ang ila pagpanghawid sa ila mga dala nga binlud, bunga sang hilamon, kag mga itlog nga wala pa magbuto. Ang ila mga dala naglutaw kag nagbulig nga indi sila malunod.
	Si Shuboy madasig nga gin-anud sang baha. 
	"Tabang!" " Tabang!" singgit ni Shuboy. Ginbalikid niya ang iya mga upud nga gindagsa sa isa ka higad nga daw isa ka tumpok kaupud ang ila mga dala.
	"Shuboy! Manghawid ka sa imo binlud!" sininggit man sang iban nga subay.
	Pero wala sang binlud nga hawiran si Shuboy. Indi hamak ang iya kakulba. Ginkapaykapay niya ang iya mga kamoy agud indi sia malunod. Gindala siya sang baha palayo sa iya mga kaupod. Makapila nga abi ni Shuboy malumos na sia, pero nakabalik pa sia sa ibabaw sang tubi asta nga gindagsa sia sa isa ka higad nga batuhon. Nagkamang si Shuboy sa mga bato kag nagpahuway.
	"Hay, salamat. Abi ko anay todas na ako," siling ni Shuboy.
	Daw makalakakas ang iya mga kamoy sa kakapoy. Wala nga daan si Shuboy naanad sa pangabudlay. Daw mahibi si Shuboy manumdum sang iya inagyan. Diutayan na lang gid sia malumos! Kuntani kon wala niya ginbilin ang iya binlud sa dalan makaupud pa sia sa iban nga mga subay nga nagtulumpok sa isa ka higad sang tubi. Kuntani wala sia ginhapu sang kapaykapay. Kuntani wala sia mabulag sa iya mga upud.
	Natulugan si Shuboy. Sang  magbugtaw sia gutom sia kayo. Nagsimhut sia sa hangin. Wala gid sia sang napanimahuan nga pagkaon sa palibot. Kinahanglan makita niya ang iya mga kaupod gilayon. Naglakat si Shuboy pabalik sa ginhalinan sang tubi. Naglakat sia nga naglakat pero wala gid sia sang mahimo kan-on sa iya gin-agyan. Puro lang basa nga duta. Sa diin na ayhan ang iya mga kaupod?
	Madamo nga mga inoras nga naglakat si Shuboy. Sang ulihi natumba sia sa sobra nga kagutom kag kakapoy. Nagpiyong ang iya mga mata pero ginapanumdum niya ang binlud nga ginbilin niya sa dalan bangud sang iya katamad. Kon may binlud lang kuntani sia nga kalan-on subong! Nangako si Shuboy nga kon makabalik lang sia sa ila kuta indi nag id sia magtinamad.
	"Shuboy! Shuboy! Bugtaw na kag magkaon," nabatian niya nga panawag ni Manoy.
	Nagbungkalas si Shuboy. Nakibut sia sang iya makita nga yara sia sa sulod sang ila kuta. Bag-o siguro nila nga kuta kay bag-o nga kinutkutan. Sa iya tupad yara si Manoy nga may dala nga binukbok nga binlud. Wala na magpadugay pa si Shuboy. Gin-udakan niya ang binlud. Daw kinuyaban ang binukbok nga binlud!
	"Manoy, paano ako nakaabot diri?" pamangkot ni Shuboy sang makatapos na sia kaon.
	"Nalipong ka malapit lang diri sa kuta. Nakita ka sang mga manug-obra nga nagpangita sang pagkaon, amo nga gintuwangan ka nila pabalik diri. Wala gid kami magdumdum nga buhi pa ikaw. Abi namon nalumos ka na sa baha," panugid ni Manoy.
	"Diutayan gid man ako malumos," sabat ni Shuboy nga daw mahibi.
	"O, sige, magpahuway ka na kay maayo ka na may ulobrahon naman kita. May mga binlud naman kita nga halakuton halin dira sa talaphan sang bugas sa pihak balay," hambal ni Manoy.
	"Ha? Binlud? Dali, manghakut na kita." Dalidali nga nagtindog si Shuboy.
	"O, maluya ka pa, Shuboy, indi ka lang anay magbulig," pamugong ni Manoy.
	"Maayo na ako, Manoy. Maayo na ako," siling ni Shuboy nga ginpilit si Manoy nga itudlo sia sa ulobrahan gilayon.  Gilayon sia nga naglakat sa pagbulig sa iya mga kaupod. Nabilin si Manoy nga naganganga sa katingala sa kaabtik ni Shuboy sa pagtrabaho. Ang tanan nga subay sa kuta nalipay sang si Shuboy nagbag-o sang batasan. Nangin isa sia ka mapisan nga manug-obra. 








5







Title:Margosatubig (6)
Margosatubig...
	"Indi ta pagsugungon kon indi ta masarangan. Tusiktusikon lamang naton sila. Bisan ang bantiling nga bato  mapudpud sa dalayon nga tulo sang tubi," ang sabat ni Salagunting.
	"Maayo ina, mahal nga sultan. Ginapahanumdum lamang nakon ikaw nga mag-andam gid kita basi ila kita liwat gubaton kag bangod sa ila kadamo indi na kita makasarang."
      "Hampang ini nga pautok. Kon ginatan-aw ko nga wala sing inogbatu ang aton mga tinao, indi ta pag-ahaton. Wala ka bala makasayud kon ngaa nagpatipon ako sing mga sakayan? Ina amo'ng aton gamiton. Ginabatyag ko nga gubaton gid kita ni datu Kadlum kon matipon na ang iya mga mangangaway. Maalam sia. Ginabutang niya sa hugtanay ang tanan niya nga tikang. Wala sia nagapdasudasu. Apang, kon indi kita makasarang madangup kita sa dagat...kag kon diri sila didto kita aton sa Margosatubig kag nagasalig ako nga indi na gid nila kita makakas sanglit kay sa baybayon kita mamulang sing pamakud kag sa bulgi sang mga balu, maamat-amat naton sila."
      "Maayo, maayo, mahal nga sultan, ang imo hingyo."
      Didto sa Margosatubig....
      "Sa sulod sang tatlo ka adlaw nga palaabuton, makatipon na kita sing kusog nga wala sing makasarang sa bilog nga kapuluan," ang hambal ni sultan Kadlum. "Kon indi magsulang si Salagunting sa ikapitu nga adlaw, kita ang magsulang kag himuon ang iya ginhimo kay datu Baam."
      "Matapus ini, mahal nga sultan, kita na ang gamhanan sa bilog nga Magindanaw kag Sulu," ang sugpon man ni datu Abubakar.
      "Sa tanan nga tion, kinahanglan maghupot kita sing kusog nga wala sing makasarang. Sa amo lamang nga paagi naton mapat-ud ang pagkilala sang aton pangulohan."
      "Kag kinahanglan magpili man sing sultana ang mahal nga sultan," hingyo ni datu Abubakar.
      "Huo, daw nalimtan ko ina. Karon nadumduman ko na. Pangitaon ko ang anak ni sultan anay Mohamed. Matuod nga kita ang nagpatay sa iya amay, apang, malimtan niya ina kon himuon ko sia nga sultana. Nagasalig ako nga maluyagan gid sia sang tanan. Kami nga duha magatungtong sa ibabaw sang kalibutan...sa tunga sang hamungaya kag bulawan!"
      Nagligad ang mga inadlaw. Ang ikan-um nga adlaw labi na gid nga nagsaku ang handa sang duha ka bahin sanglit kay sa sini nga sumpunganay mahibal-an kon diin sa duha ka pangulohan ang magadaug.
      "Ang gahum sang katarungan amo gid ang magadaug," ang hambal sang mga isganan sang Dipulog.
      "Ang katarungan sang gahum amo'ng magapangibabaw," ang hambal sang mga tulisan sa Margosatubig.
      Samtang...
      Ang bilog nga Magindanaw kag Sulu nagabantay kon sin-o gid sa duha ka gakud ang magagahum sa duta ni Allah.
<b> Lirio </b>
Peter Solis Nery
	
<lbl>1. </lbl>
	Suno sa panugiron ni Lola Pansay nga paltera, nagkinagamo ang mga alibangbang sang ginbun-ag ni Nanay Rosa si Lirio Apa. Indi malimtan sang tigulang ang makatilingala nga mga hitabu sadtong pagkatawo ni Lirio. Sadto lang sia nakakita sang subong kadaku nga pagtililipon sang mga alibangbang. Sa iya pagbanta, ang tanan nga alibangbang sang Bario Jardin kag sang mga kaingod nga sitio nagdugok sa pagtambong sang pagkabun-ag ni Lirio.
	Wala nag-uha ang lapsag sang papaon ini sa buli sang paltera. Ginhampak liwat sang mal-am ang buli sang bata apang wala gid ini naghibi. Dayon, ginpalibutan sang mga alibangbang ang tigulang nga naga-uyat sang lapsag; kag sang makadali, nag-untat sa paglupad ang di-kinaandan nga mga dumulu-aw nga daw ato bala nga nagyaub sila sa pagpangamuyo. Nagyuhum ang lapsag nga ginauyatan ni Lola Pansay, kag amo lang ato. 
	Ginbutang sang mal-am ang bata sa luyo ni Nanay Rosa nga halos wala pa sing animo. Tuman ka budlay sang pagpabata; madamo nga dugo ang nadula sa iloy. Apang nagyuhum si Nanay Rosa sang iya mabatyagan  ang iya anak sa iya luyo.
	Sang ginbunyagan ang bata, linibo man ka alibangbang ang nagtambong. Nagsilinaot sila kag nagdinagyang sa g'wa sang kapilya. Daw mga kamot sang mga madre nga nagapalangamuyo ang ila mga pakpak: humlad, kaput, humlad, kaput. Nagyuhum lang ang lapsag.
	Lirio ang ginhatag nga ngalan ni Tatay Manuel kag Padre Rafael sang namangkot ang pari kon ano ang igahingalan sa bata. Suno sa amay. Nagakabagay ang ngalan nga Lirio Para sa iya anak bangud tuman ka puti sang bata. Kon patihan si Lola Pansay, si Lirio kuno ang pinakamaputi nga lapsag nga iya gin-utdan sang pusod sa abug-os nga kasaysayan sang iya pagkapaltera sa Bario Jardin.  Daku ini nga bugal para kay Tatay Manuel tungod pulos maitum kag batok sa adlaw ang ila kaliwat.
	Sa adlaw mismo sang bunyag, nag-anaw man ang mga puti nga liryo sa kapilya sang baryo tungod kay may kalaslon si Padre Rafael pagkatapos sang bunyag ni Lirio. Apang si Nanay Rosa lang ang nakatalupangod sang mga bulak nga tuman ka puti; nalingaw gid ang tanan sa makaulumol nga kaputi ni Lirio. Ilabi pa gid nga nagtahum ang bata sa puti nga bayo nga ginpasuksok sa iya sang iloy.
	Nagabanaag sa kaputi si Lirio sang ginkrusan sia sang lana ni Padre Rafael. Nagyuhum sia sang ginbubuan sang tubig; kag nag-udyak nga wala sang tingog samtang nagatulok sa mga alibangbang nga nagalingling sa bintana sang kapilya.
	Bugalon nga ginkungkung ni Tatay Manuel ang anak samtang nagsindi sang kandila ang mga maninoy kag maninay. Madamo ang nagduha-duha nga baw-as ang isa sa mag-asawa tungod wala sila nakaangkon sang anak sa sulod sang malapit beinte ka tuig. Apang sa ila katigulangon, ginbugayan sila sang isa ka matahum kag pinasahe nga anak, si Lirio Apa.
	Tuman ang pagpalangga kay Lirio sang iya mga ginikanan apang nagdaku sia nga wala sang mga abyan. Luyag man kuntani niya magpasakop sa mga kurit-amo, panagu-ay, lagsanay, buta-buta, lita-lita kag iban pa nga mga hampang apang wala sia ginasapak sang iban nga mga bata. Masami sia nga nagakasubo tungod ginakadlawan ang iya pagkaapa. Gani ginpatuhoy niya ang iya bug-os nga tinion sa mga libro kag krayola.
<b> Ang Pangayaw </b>
Peter Solis Nery
	
      Daw sa kahinali lang, nangin-berde ang langit sa ibabaw sang mga bukid sang Kirkir. Labing masiri ang pagkaberde kag daw nagsuay ini sa azul nga kahapunanon sang Madlus. Makalilingaw ang pagsamo sang mga duag samantang amat-amat nag nagsingkal ang berde nga kasanag sa abaga sang Kirkir.
	Apang wala ini sa bungog ni Ubal. Padayon ang pagtulok sang pangayaw sa daw dila nga nagatubo sa iya dughan. "Ano ang butang nga ini?" pamangkot niya.
	Nagyuhum si Stok. "Ina ang <i>orbis</i>, kinahanglan mo ina agud magtinlo sang ginahaklo mo nga hangin. Lain ang komposisyon sang imo lawas, indi ka mabuhi diri sa Madlus kon wala ina."
	Gintudlo ni Stok ang langit sa nakatundan. "Tan-awa," siling niya.
	Gintulok ni Ubal ang bahin nga gintudlo ni Stok. Samtang ginahimutaran niya ang pagbaylo sang duag sang kalangitan, labi nga nagpagsik kag nagtinlo ang iya pamatyagan. "Ano ang kasanag nga ina?"
	Nagyuhum liwat si Stok. "Ina ang Dyuman, ang ikaduha nga adlaw sang Madlus," sabat niya. "Ang mga bukid sang Kirkir ang ginakabig niya nga puluy-an...Kari ka, kinahanglan mo nga makapahuway. Buwas naton suguran ang pagpangita kay Wuting."
	Nagtango si Ubal. Dayon, namangkot sia, "pamatyagan ko lang  bala ini, o ginasuyop gid man sang kasanag nga ina ang akon kusog?"
	Naglungo si Stok. "Wala ka nagadamgo, matuod ang nabatyagan mo. Apang indi lang Dyuman ang nagasuyop sang kusog mo. Dungan ka nga ginabutong sang duha ka adlaw nga may nagkalain-lain nga mga kinaiya. Mapalaron ka pa kay indi mo makita gikan diri ang Sheme."
	"Mapalaron?"
	"Sheme ang ginakabig nga una nga adlaw sang Madlus, apng kinahanglan tabukon mo pa ang kabukiran sang Pinggon sa tion nga ini agud makita ang mata sang adlaw nga azul."
	Nagtango si Ubal samtang nagpadayon si Stok sa pagpaathag, "Tuman ka singkal ang pagsambuwa sang mga adlaw diri sa Madlus. Ambot lang kon maantus mo ang pagsumpunganay sang Sheme, Dyuman kag Pintas. Apang daw ginasuyop sang mga adlaw ang dugo nga gintughong ko sa imo."
	"Pintas?"
	"Ang ikatlo kag pinakamakusog nga adlaw sang Madlus. Makita mo ina buwas sa aga."
	"Stok, tawo ka bala, o labaw pa sa tawo?"
	"Sa kalibutan nga ini, Ubal, wala sang lugar Para sa indi labaw pa sa tawo."
	Gindapit ni Stok kag ginpangunahan si Ubal sa paglakat.
	Sa malip-ut nga dalan nga ila gin-usoy pakadto sa puluy-an ni Stok, indi mapahamtang si Ubal. Wala sia sang nahangpan. Ang tanan nga matuonan sang iya panulok gilayon nga nagin mga palalibugan, mga paktakon.
	Nagsulod sila sa isa ka madulum nga kuweba. Ginkuha ni Stok ang isa ka daku nga pakinhason, ginkandus ini sa isa ka bubon-bubon, kag ginbasya sa mabalas-balason  nga salog ang nagaigpat nga likido. Sa gilayon, nagsanag ang bilog nga hulot sang kuweba. Nakita ni Ubal nga wala sang mga muwebles. Sa baylo, may mga laya nga dahon nga gintumbok sa porma sang pulungkuan kag hiligda-an.

	Daw ginpintahan sang dugo ang kalangitan sang nagbugtaw si Ubal sang masunod nga adlaw. Pagkatapos panginaon, gindala sia ni Stok sa putuk-putukan sang Bato-Nasidlangan.
	Gintudlo ni Stok ang mata sang adlaw nga pula. "Atubanga ang iwag sang Pintas kag pamatii ang iya ginahutik."
	Ginhimutaran ni Ubal ang nagabaga nga kasanag sang adlaw. Gintulok man ini ni Stok nga may pagbana-bana.
	"Ano ang ginapamatian sang kasanag nga ina para sa imo, Ubal?"
	"Ano ang buot mo silingon?"
	"Wala sang ginahambal sa imo ang kasanag sang Pintas?" pamangkot ni Stok nga may katingala.
	"Ano ang iya sarang masiling?"
	"Wala sang ginapangayo nga sakripisyo gikan sa imo ang Pintas?"
	Nagkurinot ang nawong ni Ubal. Nabatyagan niya nga nagtiskog ang <i>orbis</i> sa iya dughan. Nag-untat na ang paglaba sini.  Daw mga isa gid man ka tapak ang kalabaon sang organ nga nagtubo sa iya dughan.
<b> Aswang </b>
Isabel Sebullen

	Sugod sang mag-abot ako diri, pre, wala gid sang nangahas nga mag-upod sa akon.  Nahadlok sila tungod naga-ihaw kuno ako sang tawo. Siguro nabasahan mo man sa balita nga ginpugutan ko sang ulo ang akon lolo kag ginpakaon ko sa baboy ang iya sini tinuktok nga lawas.  Amo ina ang rason kon ngaa tubtub buhi ako, diri na lang ako sa lugar nga ini. Siling nila, ang ginhimo ko kuno, indi mahimo sang tawo nga may mayo nga paminsaron.
	Siguro, makibot ka, pre tungod indi ako ordinaryo nga tawo. Apo ako sang aswang. Masuwerti ka, tungod ikaw gid lang ang sugiran ko sang akon estorya. Iban ni iya nga kalse sang pagka-aswang, pre. Indi ni ya basta-basta lang nga estorya. Parti ni sa aswang pero mas tahom ni ya sa estorya ni Pegue Gallaga nga "Sa Piling ng Aswang." Bal-an mo, naglantaw gid ako sang pelikula nga ato tungod taga-Iloilo ta. Puro gid nga Ilonggo tungod taga-Duenas kami, pre. Sa lugar bala ni tenyente Gimo, ato baling bantog nga aswang? Ti, damo nga taga-Iloilo ang nangakig kay ngaa nga ipahibalo pati sa mga alog nga aswang ang taga-Panay. Bal-an mo man ang mga alog, mga ignorante. Gapati gid sa sugid-sugid.
	Pero mapati ka kag sa indi, tuod man gid nga may aswang. Man apo ako sang aswang. Sadto, ang pagdumdom ko sa aswang, lagba ang bangkit kag pwede nga magbaylo sang hitsura. Pwede kuno sila iya magpababoy-baboy okon magbaylo sang ila hitsura para mangi idu. Pero ang aswang pre, wala na iya nagakaon sang ila kadugo kag wala nagapang-aswang sa ila kaingod. Siling sang kadam-an, mayo pa gani ang mangin kaingod mo aswang indi lang kawatan. Kay kon kawatan kuno, wala na iya gapili sang ila kawatan.
	Siguro, ginalangkag ka na mabal-an ang estorya ko, no. Indi ka lang maghawat-hawat, pre. Pero tani, baskog ang imo tinae, basi bala magsuluka ka. Pareho ko, nagsuluka gid ako pre sang Makita ko kon paano aswangon ni Lolo Oka ang manghod ko. Nagpalangurog ang bug-os ko nga lawas. Daw kabudlay gid mag-umpisa tungod madumduman ko liwat kon ngaa ari ako diri sa lugar nga ini.
	Ang Lola ko, pre isa sa pinakamatahom sadto nga lin-ay sang Dueñas. Man permi sia rayna sang amon lugar. Wala labot nga guapa si Lola Salome, maalam pa. Tapos, isahanon lang ini sia nga bata nga babaye. Daw si Gloria Romero si Lola Salome. Pero kon makita mo si Lolo Oka, masiling ka nga indi gid sila bagay nga duha. Man ining si Lolo Oka, maitom kag butlog ang mata. Indi man gid sia malaw-ay pero indi sia bagay kay Lola Salome. Siling gani nila sadto, ginlumay lang kuno ni Lolo si Lola. 








9







Title:Turagsoy
Turagsoy...
				
      <lbl>II</lbl>
<i>Linagpang ko nga turagsoy
Sa sabaw nagalangoy-langoy
         Ginlaktan ko sang ginamos
Pinamalhas gid kami sang higop. 
Ang siling sang nakatilaw</i>

<i>Sampat gid ang timplada
Linagpang nga turagsoy
Kanamit higpon. </i>
	
      Damo pa sang nagsanga-sanga nga istorya nahanungod sa pagkamaranhig ni 
Ontoy Pakit ang nabun-ag sang adlaw nga ina tubtob sang mga masunod nga semana. 
May mga namasol kon ngaa waay gilayon pinasugat si baylan Roming. May mga nagpati man nga bag-ong kaso sang SARS ato kag kuntani natabangan kon dinala gilayon sa ospital. Siling pa sang iban, mahimo nga subong sang mga bata sa Bohol nga napatay sa balinghoy, may nakaon si Ontoy Pakit nga pan-us ukon may hilo. Ano man ang matuod nga kabangdanan, klaro nga nagduha-duha ang iya pamilya sa pagdala sa iya sa ospital bangod anak sang meyor ang hed nurs kag lain ila iya kandidato sadtong nagligad nga eleksyon. Bantog abi nga ginapabay-an man lang sa ospital ang mga pasyente nga indi ila tinawo. Mas maayo na kuno mapatay nga may dungog. 
	Natuman man ang ila handum nga mabantala sa tv kag radyo ang ila baryo. Apang daw bulkan man nga naglupok ang ila kaugut sa NGINIG nga paguwa sang Kapuso sanglit liwan nabantog sa aswang ang isla sang Panay. Nagbaha ang teks halin sa mga pamatan-on sa Maynila. Suno sa ila, ginasunlog sila sa ila ginaobrahan kag may iban gani nga waay nabaton bangod sa amo nga balita. 
      Apang nalubong upod kay Ontoy Pakit kag sa istorya sang iya pagkamaranhig ang waay gani napanimahuan sang Kapamilya nga sungon sang baryo sa Kapuso. Padayon nga nanginhumot ang tingadlaw sa baryo. Damo ang nahiwat nga binayle 
paayaw-ayaw, pamura-mura sang bulan. May mga nagpauli-kadto sa Manila, amo man sa abrod.  Sa gihapon, waay naghubas ang mga tawo sa bulangan kag sugalan. 
	Sa mga tion nga ini, duha na ka Mongol ang naubos ni Inday Lupog kag napuno na nia ang isa ka nutbok nga iya pinabakal sa iloy. Human na sa mga pinanid ang <i>Igso-on</i> nga nadugangan sang <i>Tamilok: </i> "Sang isa ka gab-i/Masanag ang bulan/May isa ka tawo/Nga nagpanindahan/Uminom sang tuba/Nahubog, nagtalang/Diretso sa pilapil/Sa turugban nagtimpasaw." Hala, sige man nia kanta-sulat ang "En evri aftirnun, tri oklak/Ay red ur liter/Ahay" kag ang madamo nga loa:
		<i>Didto sa may banglid
		May dyes nga nagaligid
		Gintiro ni Jes Lapid
		Naigo gid sa kilid! </i>
	
      Sa pagdamul sang iya nutbok, amo man ang paglapad pa gid sang iya balikawang kag pagtambok sang iya tiyan kag mga suso. Waay ini ginsapak sang iya iloy sanglit mabilog-bilog na nga daan si Inday Lupog kag ngaa magpinsar sia sang kon ano nga demonyo nga dugay na wala pagpanungkod-guwa sa ila balay ang iya dalaga?  Kon may namutikan man ini nga makatilingala, amo ini ang pag-uli-bata ni Inday. Ay abaw, kon waay ini pagrara, masaku ini sa pagkanta-sulat, pagbasa, pagpanggunting sang tela kag paghimo-tahi sang mga bayu-bayo. Subong lang nga nagahampang. 
      "Waay pulos," amo ini ang sabat ni Inday sang mapamangkot sang iloy kon ngaa waay na ini pagtan-aw sang tv sa pihak-balay. 
	Tubtob natublag ang isa ka aga sang pagsululuka ni Inday Lupog. Mga pila lang 
man tani ini ka digwa apang natyempuhan nga nagapanilhig si Tiya'y Era nia sa pihak-
balay malapit sa ila banggerahan amo nga nabalahuba.  Waay pa ang udto, bal-an na sang bilog nga baryo. Nabanhaw ang adlaw sang pagsamaranhig ni Ontoy Pakit. Kay 
amo gid ini - ang pagsululuka - ang una nga sintomas. Buot silingon, ara pa, sa ila pa 
baryo nagalagaw-lagaw ang aswang. Kon si Oray Loleng pa liwat ang patihan, nabatian sang aswang ang pagkanta ni Inday Lupog kag mahimo nga nagustuhan sini ang iya tingog. Dayon pinatawag si Saning nga manughilot kag wala gid sila magsala, may 
sulod ang tiyan ni Inday Lupog! Te, mapasugot bala sila nga magasunod sia kay Ontoy Pakit? 
      Hiwit.  Amo ini ang bag-ong tinaga nga nagpautaw-utaw sa bilog nga baryo. 
Kon ang maranhig iya gindalaganan sang iya mga kasimaryo, ining hiwit luyag lagson ni Inday Lupog agod dili na makaguwa sa ila mga bibig. Ginasikway-patay nia sa iya paminsaron ining tinaga nga daw sa gutom nga kinaon sang iya mga mata ang kada pahina sang <i>Almanake, </i> sang <i>Hiligaynon, </i> sang iya nutbok.  Gusto nia matulon ini tanan kag masaylo sa nagatubo nga kabuhi sa iya taguangkan. 
      Apang nangurog sia sa napanumdum:  Sampat bala ini kag nagakaangay nga ipapanubli? Hilway bala sa maranhig kag hiwit ang mga sugilanon,kanta kag binalaybay? Sa diin nia kuhaon ang mga tinaga kag imahen para sa bag-ong bun-ag agod nakalupad paguwa sa  ila baryo? Pero ano ang kalibutan sa guwa ngaa waay gihapon makabalik si Boy Eks karon nga magatingulan na kag magabukas ang klase? Indi bala matuod nga manamit ang iyot kag mala-kalamay ang mga sugilanon nga 
ginahuptan sang suba, banglid, kag kawayanan sang ila baryo? Ngaa ginatago ini sang kamal-aman sa makasiligni nga hiwit? 
      Daw linti nga kumurit sa langit ang panghakruy ni Inday Lupog.  Daw sa 
ginagus-ab ang iya dughan sa pagwawaw. Wala sing mahimo ang iya iloy kag ang 
nagtumpok nga kababaihan kundi ang magpanguros kag magtuob sang kamanyang. Pinamalhas si Inday Lupog, binahulay, tubtob mag-ililihi sa iya panti. Ang kalalakihan naman iya nga ginakatapuan sang kapitan kag mga tanod, bug-os na ang buot sa 
pagronda sa sina nga gab-i. Napaalinton na ang mando nga ipaiway ang pagsugid sa Bombo, amo man sa Kapamilya kag Kapuso. Hulaton nila nga madakup kag mapatay ang aswang, subong sadto kay Felicidad, bag-o magpa-interbyu.  
	Pila ka gab-i nga pinalibotan ang ila balay sang mga tanod. May nakapuwesto sa idalum sang ila siklat nga nagapaiway nga masakop sang sanag sang ila mga kingke agod makita ang aswang hinali magsulod ini halin sa bintana indi gani sa bubungan. 
May mga nagpatuyong-tuyong sa akasya kag kalachuchi sanglit mahimo makapakuno-kuno ang aswang nga isa ka pispis. Luwas sa kalat, binangon kag natalawisan nga bagakay, may dala ang mga ini nga manunggal. Amo ini ang ginapatihan nga balagon nga ginakahadlukan sang aswang. 
	Luwas sa kinulas-kulas kag paghurulog sang magagmay nga mga sanga sa madlos sang hangin, wala sing nabatian nga tiktik ukon pagkakak. Labi nga nangin dungganon ang kapitan kag mga tanod sa ila pagpulaw. May mga dalaga kag soltero, ilabi na ang mga nagakolehiyo, ang nagahinuringhuring sa pagtirinumpok pagkatapos 
sang simba ukon basketbol sa plasa. Aswang nga itum ang ulo, sa ila pagpati, ang rason sang pagsululuka ni Inday Lupog.  
      Apang masaku sila sa ila liga sa basketbol kag sa ginabuko nga binayle sa
katapusan sang Flores de Mayo agod tamayon pa ang ginahimo nga ronda.  "Maayo 
gani ina," kon sila pa, "may kaupod si Inday kon mapatay na iloy nia." Malipay man sila kon matuod nga indi na magbalik si Boy Eks sa pagpanukot sa ila mga ginikanan, ginabuyayaw nila ini sa mga tion nga liwat masugilanon ang nakit-an sang isa sa ila sa 
kasagingan sa suba. 
<lbl>III</lbl>
<i>May nagatulo ang luha
Nga wala naman sing kasubo
Bangod sang turagsoy nga akon linagpang
Tama gid ka ka kahang. </i> 

	Nagsagunson ang panarithi tubtob mangin ulan nga nagpakipot sang mga bangag kag nagpapagsik sa bilog nga baryo sa paghanda sang taramnanan.  Halin sa bintana, ginatan-aw ni Inday Lupog ang pagpang-ugduk sang iya iloy sang mga rosas sa ila ugsaran, amo man sang mga kamote kag tagabang sa kilid.  Ubanon na ang iya iloy kag nagaguluwa ang kaugatan sa butkon kag batiis. Luyag man nia magbulig, mabug-at na ang iya tiyan. 
      Puno na ang isa ka magamay nga karton sang mga bayo nga iya natabas-tahi kag sang mga pinanghatag sang kasimaryo.  May halin sa Hongkong, sa Amerika, sa Kanada, sa Maynila. Bisan ang iya koleksyon sang <i>Hiligaynon</i> madamul na kag tatlo na ang napuno nia nga nutbok. Lakip na diri ang mga kanta sa Flores de Mayo kag ang daigon. 
      Nian kag naaningal ni Inday Lupog, sang iya iloy, sang bilog nga baryo ang 
paghagrung sang nagapatukad nga motorsiklo.  Wala madugay, nangin makatilingil 
nga burhot ang hagrung, patimaan nga naglubong ini sa lao.  Nakita pa nia ang pag-guluwa sang mga kasimaryo kag ang pagdalalagan sang kalalakihan pakadto sa ginahalinan sang burhot.  Upod ang iya iloy nga nagabitbit sang bara. 
      Makagalanyat ang pagpautaw-utaw sang panganod kag sang mga pispis sa kalangitan. Sa iya ginahamtangan, sa iya dalamguhanon, nangin maanyag nga aswang si Inday Lupog nga karon malipayon nga nagalupad-lupad. Natan-awan nia si Boy Eks kag ang iya Kawasaki. Hublas ini, nagapamaypay ang nagatiyundu nga kinatawo! Apang waay sing nagkamang nga pagpalang-init sa mga hita ni Inday Lupog.  Sakay sang iya mga pakpak ang iya anak. Bisan pa nagapakitluoy si Boy Eks sa iya pag-panaog, wala sia sing katublag. 
	Sang udto nga ina, nangin panyaga sang mga tagpalamati sang Bombo Radyo ang pagbakol sang bilog nga baryo sa isa ka ulitawo nga ginapatihan may malain nga ginhawa.  
<b><i>Komposo ni Dandansoy</i></b>
Genevieve L. Asenjo
	Ako si Dandansoy nga kon inyo madumduman sang ginikanan, sang kahagugma ginbayaan. Tanan sila sa Payao nagpadulong kag siling nila kon ako sa ila hidlawon, ang Payao akon lang tan-awon. Apang tandu-tandu sa dagat, tandu-tandu sa bukid, pila na ka presidente sa Pilipinas nailis, ang Payao sa diin...sa paminsaron dili ko makurit. Sa diin ang Payao sa naga-urulhot nga kabalayan sa tunga sang talamnanan? Sementado sa nanari-sari nga kadakuon kag duag, ang Payao bala sa Hongkong, sa Japan, sa Saudi, sa Canada, sa Italy?  
      Salamat sa Diyos, ining pamangkot nasabat gid man, gani sang komposo buot sa inyo maglingaw. Sa gahum sang sugilanon kag ambahanon, ang kabuhi ko kag paghigugma liwat pabantugon. Gani mga abyan, kon mahimo dili magdali. Igso-on sa tabuk nayon, hapit anay sa amon. Waay kita sing buyu nga pagamam-un, apang kon ikaw sang tinanuk nga saging makauyon, hala bira kita upak kag sang malamig nga softdrink sa tiyan pagaligay-ligayon. 
      Ako si Dandansoy, dili na binayaan, kasubong sang ginkanta sang madamo nga iloy kag manugbantay-bata sa pagduyan, pagpaili-ili-tulog anay; kasubong sang ginsa-plaka sang mga tawo nga kilala kag sa ila naghatag sang kadayawan kag madamo nga kuwarta. Ang akon suwerte nagbag-o isa ka Domingo it aga sa bulan nga kon dili ako magsala, suno sa <i>Almanake, </i> lubi-lubi. 
      Ako si Dandansoy, 29 anyos sadto, alyas Engineer sang barangay, sang isa ka abu-abuhon nga van nagapanag-iya, naga-drive. Amo nga si Kapitan Tyago nangabay kon mahimo sugaton sa airport sang Iloilo ang isa ka doktora nga sa amon magakadto. Lorena Advincula ang iya ngalan, apo ni anhing Eddie nga napatay sa pagbanug sang tinae. Kailo nga mal-am, waay gid matabangan. Ay, ay, ay, ang mga pobre sa ospital sang banwa, sang probinsya...! 
	Akon nadumduman nga classmate ko ining Lorena sa elementary. Sang grade three, pares kami sa feeding sang napanagtag nga bulgur wheat. Ang iya iloy, si Manang Acay, ang nag-lugaw bangod sadto pa lang maluya na si Lola Engrad nga sa akon nagtatap. Ako si Dandansoy nga maniwang, sang isa ka kaldero ginpalukdo pa-eskwelahan. Husto, pakot gid n'yo, ang kaldero sa tunga sang talamnanan nagtabingi - nahulog - kag ang lugaw indi sarang mapudyot. Sa kakulba, ako sa shorts nag-ililihi. Kaluoy nga Dandansoy, kinadlawan na, waay pa maka-salbar sa paha ni Lola kag sa buyayaw sang maestra. Paano ko malimtan nga sa idalum sang kahoy nga laua-an sa likod sang eskwelahan, ako sa paghilibiun ni Lorena gin-updan?  
      Ay, ay, ay, ang pobre ko nga tagipusuon nanunlog. Dayon ko siya nakilala sang sa airport nagapaguwa kag manghulonghulong bitbit ang isa ka daku nga bag nga itom. Malip-ot ang buhok, nakaputi nga blusa kag shoulder bag nga pula subong sang iya gin-text sa akon. Ginsu-gata ko siya sang matam-is nga yuhom. Ang pobre ko nga tagipusuon, anano nga dayon ang pagkuba-kuba - sa pagrulukso-lukso daw sa ginaituk.
        "Sang ina ka pa?" Sugata niya. 
       "Wala lang madugay, a." Ginkuha ko ang iya dala kag kami nagtabok sa nagalinumba-anay nga salakyan kag pasahero sa kalsada. Ang matuod, mga tatlo ka oras ang akon hulat. Bal-an n'yo man, baryo pa ang sa amon kag ang alagyan, abaw a, kabudlay ispelengon! Sadto lang siya nakapauli halin sang magsaylo sila nga magpamilya sa Manila sang maka-graduate kami sa grade six. Pila ka bulan antes sina sang mapatay ang iya Lolo Eddie. 
      Diretso na kuno kami. 








8







Title:Pagpamalandong (2)
Pagpamalandong...
Pag-abot kay Grace nakita niya ang pag aslum sang nawong sang babayi nga daw ginbaliskad ang tiyan.
	"Indi ko na ah, tubig na lang akon, ah" pagpamalibad sa kape ni Grace.
	"Ay day, kun maluyag ka, may gatas didto sa kusina, preska ini nga gatas sang baka, halin pa sa uma," dayon salo ni Pining nga daw medyo nahuya sang gin giho sang anak.
	"Sige, nay ah, gatas na lang akun." Sabat ni Grace.
	"Huo gali hija, san-o ka mauli pabalik sa Iloilo?" Si Nyora Itang. 
      "Ah nyora sa Domingo de Paskua ugaling siya mauli matapos ining semana santa." Salo ni Pining sa anak
	"Huo Nyora, tani gusto ko pa magbulubakayon dugay di. Nakaleave man ko. Galing gusto ni nanay ma balik dayun ko sa Manila ah" sabat ni Grace nga daw medyo ginatak-an na sa pag pangusisa sang mga laun.
	"Abi, ikaw pa man tya timo Pining huo, " si Nyora, "Talagsa na lang gani mag uli di si Grace, tapos madali lang ang bakasyon niya?" dayun kuha sini sang abano kag amo man ang pagsindi ni Tya Pepay sang iya tabako, sanglit tapos na ang ila pag pangape. 
	"Mad-ayad kay malapulu pahuway man kita sing subong sini, miski sa makadali gid lamang," siling ni Nene Kanunay sang masiplatan niya nga ginbalikid nanaman ni Tya Pepay ang iya talahi-on.
	"Hu-o man gani, bueno, mas madayad Grace kung magabulig ka na lang sa pag asikaso sa santa para sa paso."  siling ni Nyora kay Grace, dayun higop sa abano.  
	"O, na ano ikaw Grace?" pamangkot sini sa dalaga sang mabalikdan nga gapanabon ini sang panyo sa guya kag medyo maluspad ang kolor.
	"Ah, wala, kapoy lang siguro ako sa biyahe." 
	"Hai, basi allergic ikaw sa aso, daw wala ka man hapo?" si Tya Pepay. 
      "Pwede ma una na ko? Damo pa ko tani ginahikot nga ulubrahon Nyora."
	"Bueno, mabalik na lang ko sa akun mga talahi-on."  Dayun tindog sa pagkalingkod ni Tya Pepay kag deretso sa makina nga medyo na sib-ot.
	Dayun man himus ni Pining sang mga kubyertos bumalik sa kwarto  si Graciana kag bumalik na man sa mga ginaluto si Nene Kanunay.

<b>III</b>
<b>PULAW DANGAT BIERNES SANTO</b>
	Malinong na sa masyon sang mga Consuelo.  Nagpalauli na ang mga tag-palangadyi.  Magabalik nalang ang mga ini karun sa udto.  Nagakalatulog na ang tanan nga mga tawo.  Ang mag ululutod lutoy na kag nagakatulog naman.  Si Pining na lang ang nagabugtaw.  Indi siya makatulog.  May kung ano nga nagatublag sa iya sa pagbangon sa iya hiligdaan.  Hasta yanda wala gyapon sila nag sugilanon ni Graciana. Naglain na gid ang anak. Daw malain na ang iya batasan. Napromisa niya sa kaugalingon nga miski masib-ot pa, iya na gid pagasudyaan ang puya nga kayuhon ang pag atubang sa mga laun. Nag gwa siya sa iya kuwarto para mag kuha sang isa ka baso nga tubig.  
	"Mayad pa siguro, mainom ako gatas, ukon indi gani isa ka puswelo nga tsaa."
	Madayad agud mahim-os ang iya buot kag magkatulog na man sa biskan gamay lang nga ginutlo sang inoras.  Madamo ang ulubrahon nga alatubangon karon bangod ang santa ipaga prusisyon liwan.  Mas madamo ang tawo nga naga agubay kag naga upod sa prusisyon sang biernes santo kung ipaanggid sa huwebes.  Nagasiga ang tanan nga iwag sa ibabaw sang balay sang mga Consuelo.  Naabtan niya sa komidor si Tya Encar nga naga hilata na sa isa sang mga bangko nga agto didto.  Ayhan na piyungan man sa kakapoy matapos ang palangadyi-on para sa santa kaina sang gab-i.  Dire-direcho sa kusina ang balo.  Namulanghatan niya nga may kung ano nga naga-karuskos sa may sala.  Gin kulbaan ang balo sanglit wala may nagabantay sang altar sang santa.  HInali ginsaka na bala sila sang makawat?  Mahinay nga gin kuha ni Pining ang pinuti kag ang talibong nga naka sang-it sa ding-ding kag mahalong nga naglakat pakadto sa sala.  Wala sing anuman nga gahud nga gintuna ang iya mga nagakurog nga mga tiil samtang nagpanagadsad siya nga nagtulutika-tika pakadto sa sala.   Sang nagahingapit na siya sa sala, klaro niya nga nabatian ang nagakulakalas sa  sala. Sin-o bala ini nga naga kalas pa sa amo sini oras man?  Ang iya kakulba natigaylohan sang kahim-us sang nakita nya si Graciana nga nagapinang ukay sa mga estante. Hinay-hinay nga gin patong ni Pining ang pinuti kag talibong sa kilid nga lamesita sang sala.  Dayun man nga gin balikid sang dalaga sang nabatyagan sini ang pag sulod sang balo sa sala.
	"Day, bugtaw pa gali ikaw?  Duman ko kun si Tya Encar na nga nagbugtaw para mag tal-us sa pag pangadyi." Si Pining.
      "Ay ambot sa tigulang nga ina ah. Hambal nya makadto pa sa didto sa balay sang mga Artates para mangagdyi sa Mater Dolorosa. Ara ho, natulugan da sa ya ay." 
      "Amo bala?" si Pining "Ano ang ginapangita mo da sa estante?"
      "Ah wala ah. Ginalantaw ko lang ang mga sagbot di sa estante ah!" Sabat pabalang ni Graciana "Lantawa bala ho, ginapangyab-ukan na ni di ang iban ay!" Dayun sara ni Graciana sang estante kag dali dali nga lumakat pagwa kuntani, apang nagduyog duyog ini. Gilayon nga sinalo ini ni Pining. 
      "Na ano ka day? Magpahuway ka na kay basi masubrahan ka sang pulaw kag kapoy." 
      "Okey lang ko ah." Si Grace nga ginsapupo ang iya tiyan samtang ginhilot hilot sang tu-o nga kamut ang iya sentido.
      "Naglingin ang akun ulo kag nagahirab ang  akun tyan. Nagutom guro ko. Wala gid da sang pwede ma kaun? Kuhai ko to bi sa kusina nay!"
      "Gusto mo gatas? Di gani tsaa? Kuhaan ta ikaw didto sa..."
      Wala na matapos ni Pining ang iya pang agda sang gulpi nga sumirit ang dalaga pakadto sa kasilyas nga daw nagaduyog duyog ang dalagan.  Ginsunod ni Pining ang dalaga sa daku nga kabalaka.  
      "Guwaaaaaaaaaarkkkk!" ang pagsulukahon sang dalaga.  "Guwaaaaaaaaaarkkkk!!!"
      Gindapulas ni Pining ang likod sang nagasululuka nga dalaga.  Nagtabo ang panulok sang duha.  Ang mga mata sang dalaga nagapaalintun sang kahuya kag pagpakitluoy sang pagintindi sa iloy, samtang pag hangup naman kag pag intindi ang gin balos nga panulok sang balo.   Gilayon nga gin agubayan sang iloy ang iya anak pag balik sa kuwarto.  
      "Pagpahuway danay dira day, makadto lang ako sa kusina kuhaan ta ikaw tsaa agud maumpawan inang pagsul-ab sang imo suluksulok."
      Madali nga nag hikot ang kabulig kag bumalik sa kuwarto sang anak.
      "Ambot ah, kalian sang akun pamatyag. Wala lang ko guro na anad di sa uma. Gabuk na ni dabi ang balay, siguro sa gap-ud naglingin akun ulo."
      "Shhhhhhhh, abi hipos kag pag inom sining malabaab nga tsaa."
      Ginkuha sang dalaga ang tasa kag hinay hinay nga nag sang mainit nga gatas. "Sugiri ako sang matuod Graciana,nagamabdus ka?" si Pining. "Sino ang amay, si Dember?"  
      "Indi nay, indi si Dember! Madugay na kami nga wala nga duha. Si Virgil Nay!" Wala na makapamalibad nga pag ako ni Graciana"Sino nga Virgil ini! Kag ang pinaka importante, dapat nga panabtan nya ining imo kahimtanagan!"
      "Nay indi pwede nay!" 
      "Kag ngaa indi?"  Nagamhan nga pamangkot ni Pining.  
      "Kay may asawa na siya kag mga anak!" ang nagaputok na nga butsi  nga pagpa athag sang dalaga. "Nay! Kinahanglan ko ang daku nga kantidad. Wala na ako sang balikan nga trabaho."
      Kag gin saysay ni Graciana sa iloy ang tanan.  
      Nakilala nya si Virgil paagi sa pag text. Sa laktud nga pulong nagkitanay sila kag nagkarelasyon. Apang wala ginsugid sa iya sang nobyo nga may asawa ini kag mga anak. Sang mahatag na ni Graciana ang kaugalingon sa nobyo, gulpi na lang ini nangindulaan. Wala na gid nakita bisan landong sang wala huya nga lalaki. Isa sadto ka adlaw, nakita nya si Virgil sa Gaisano City. May kaupod nga babayi. Ginlagas nya ini. Gin tampa nya ang lalaki. Kag nakibot siya sang dumugon siya sang babayi nga kaupod sinbi. Amo gali yadto ang asawa ni Virgil. Sya pa ang nakastiguhan todo, siya pa ang ginreklamo sa ila manager. Gin pahalin siya insigida sa iya trabaho. Karun, dugang pa gid nga problema ang dala sang lampingasan nga lalaki. Nadiskubrihan nya nga nagbunga ang makasami nila nga pag pakipaghilawas sang nobyo. Kag karun, ga mabdos siya. Wala bana, wala trabaho.
      "Anak, wala sang kaso ah, indi man lang ikaw ang una nga disgrasyada. Buligan kita sang Ginoo! Balik ka na lang diri sa mansyon. Maintindihan kita sang mga Nyora."
      "Indi nay ah! Ipahulog ko ini! Kinahanglan ko lang daku nga kantidad! Malakat ko dayun sa Manila agud kalimtan ini nga hitabo! Didto, madamu ang trabaho nga pwede ko sudlan. Upod man kami ni Cecilia nay, upod ko bla sa Gaisano? Buligan nya ko kuno. Ma apply kami pagwa ah. Sa Hongkong guro, indi gani sa Japan."
      "ANAK?" Nakibot si Pining sa ginhambal sang anak.
      "May solusyon na ako nay! Nakahibalo na ko kung ano ang akun himuon agud makakwarta! Kung gusto mo ako mabuligan, pangitai ako sang malahalon nga antigo diri sa balay. Ina ang makasulbar sang tanan, Nay! Hmmmmm... huo gali! Ang Siete Dolores Nay! Pwede man ang kopita nga may mga hiyas!"
      "Anak! Nga nagsubong ka sina! Makulbaan ka sang imo ginapanghambal! Gaba-an kita! Pagpangawat ina!"
      "Gaba? Indi pa bala gaba ang tawag mo sa natabo sa akon? Indi na uso ang gaba nay! Wala gani gin gaba-an ang gago nga amay sining bata nga ini! Kung indi mo ako mabuligan, ako ang mahibalo! Ako ang mapili kung ano ang kuhaon diri sa balay nga ini nay!"
      Daw tinakluban sang langit kag duta ang iloy kag wala nakahambal sa kakibot kag kasakit sang tagipusuon sa ginpakita kag gin hambal sang iya anak.
	"Tulog na ta nay ah! Nakapoy na ko!" Dayun talikud ni Graciana sa iloy kag kumadto sa kwarto. Nabilin nga natang-an si Pining sa ginpakita nga ugali sang anak.

<b>IV</b>
<b>PRUSISYON SA BIERNES SANTO</b>
	"Caloy, siguraduha danay ang anda sang santa, kahapon nga gina prusisyon ini nakasugid si Tya Saling nga daw sa naglingka linka kuno ang santa!  Siguraduha gani ha!  Kuna noa matabo sa santa, abaw, ambot lang!"  Pag pangakig ni Nyora Itang sa karpintero.
	"Huo Nyora," sabat ni Caloy nga nagkutib kutib palayo, "Pinabuang ni si Tya Saling mo, kabakud sang sang pag lansang anmun sang anda sang karo masiling siya nga nagalingka lingka.  Man tigulang na gani siguro ang harapon nga mga mata niya ya ang nagalingka lingka matun."
	Sanglit, nagalibog ang ulo ni Pining. Dapat bala niya isugid ang bukho sang anak sa mga laun? Kung mahibaluan nila ini, mapungan ang gina plano sang anak. Apang mapahamak man ini. Indi man maluyag si Pining nga ini ang matabo. Kung pabayaan nya nga mangin madinalag-un ini sa gina plano, ikamatay siguro sang mga laun ang pagka-dula sang ginahalungan nga mga erensya. Natunga sa balatyagun niya si Pining: balatyagun bilang iloy, kag balatyagun sang isa ka tampad nga tag alagad sang mga laun. Indi nya mahimo mag lain ang anak apang ini nya mabatas maubrahan sang malain ang mga laun nga halos kadugo ang pagtamud sa iya. 
      Alas kwatro sing hapon sang nag sugod ang prusisyon.  Ara na sa ugsaran sang simbahan nakapila ang mga paso.  Napangunahan ini sang paso ni San Pedro Apostol nga may manok kag bitbit ang lyabi sang langit kag ang libro sang mga tumulouo nga takus magsulod sa ganhaan sang langit.  Nasundan sang nagakalain lain nga mga paso sang pasyon sang mahal nga ginoo.  Matapos ang paso sang pag kapukan ni Hesus ang paso ni Maria Veronica nga nagpahid sa iya nawong .  Sa ubos sang paso sang pagtal tal amo ang Angustia, sumunod ang Lignum, kag dasun ang Santo Entierro, Mater Dolorosa, Maria Cleofe, Maria Salome, Maria Martha kag ang paso sang mga Consuelo nga Maria Magdalena.  
      Daw isa ka kapiestahan ang prusisyon  bangud sa pag arbohanay sang mga bisti kag puni sa karo sang mga kanya kanya nga tag-iya nga mga dalagku nga mga pamilya sa Capiz.  Ilabi na gid ang iya sang mga Marias nga indi mag papyerde sa patahum sang mga karo.  Ang Mater Dolorosa nga karo may ara sang nagadaba daba nga sulo nga duag berde ang kalayo.  Napunihan ini sang matahum nga mga orkidyas nga lia.  Masiri nga itum ang panapton sini.  







8







Title:Margosatubig (2)
Margosatubig...
	"Sani," ang iya hambal sa iya ulipon," nakita mo inang kahoy sa unhan nga nagatungtong sa ibabaw sang bukid?"
	"Huo, kag nagapanghunahuna man ako."
	"Ano sa imo banta?"
	"Mahal nga sultan, sanglit buhi ang kahoy nagasalig ako nga kon may binilanggu dira ang sultan ukon si dayang-dayang Morgana, sa wala sing duhaduha malalangan mo gid sia sa pagpagua."
	"Huo, hikut gid yadto ni dayang-dayang Morgana. Bunga sang kaimon sang babae sa iya kasubong. Indi ta sia mabasul. Apang, tan-awon ta."
	Lumakat sila tuhoy sa bukid. Amat-amat nagataas nga nagataas ang ila ginataklaran kag nagabudlay ang alagyan.
	"Raskal," ang hambal ni Salagunting, "bumalik ak sa aton kaupdanan kag hambalan sila nga hulaton nila ako. Ayhan magadugay kami ni Sani; apang hulaton gid nila ako."
	Bumalik ang sinugo kag pumadayon si Salagunting kag Sani sa pagtaklad sa bukid. Wala nila mahibal-i kon daw ano kadugay sang ila pagkabitkabit sa mga balagon kag pagsaylosaylo sa madanlog nga kabatuhan sa kilid sang bukid. Igu sila makasap-ong sa ibabaw, daw nagatupongtupong na ang adlaw. Pumahuway sila sing makadali kag pumalapit sa daku nga puno sang kahoy.
	Linibut anay ni Salagunting ang puno. Ginahanguphangup kag ginapakutpakut niya kon ining iya pagkari magahatag sa iya sing kabang-awan ukon katigayunan sang iya paglaum.
	Kag...
	Hinimo niya ang dapat himuon. Ginamit niya ang kinaalam kag kinaadman sa pagbadbad sang tanikala sang tagudili. Apang...wala magbukas ang puno sang kahoy. Masybo kag malaw-ay lamang nga tingug nga iya sang babae nga nagapanghayhay ang iya nabatian. Pinamatian niya sing maayo.
	"San-o pa ayhan ako maratay? Dios ko, indi na ako pagpaantusa. Hatagi ako sing kapahuwayan sa kamatayon," ang panalambiton nga nabatian ni Salagunting didto sa sulod.
	Naurungan sia. Kilala niya yadto nga tingug. Iya yadto ni Maria Cristina. Wala gid sia magsayup.
	"Sani," ang iya hambal, "kari kag pamatii."
	Pumalapit man ang ulipon kag maati sing maayo. Nabatian nila ang pilisnguon sang bilanggu didto sa sulod. Nagapanghayhay si Maria Cristina.
	"Dios ko, hatagi na lamang ako sing kamatayon. Nadula na ang tanan kag wala na ako sing ginabalikdan."
	Nagtulukay ang duha ka lalaki. Wala sing isa sa ila nga nakamitlang sing bisan isa ka taga. Lunsay sila naurungan. Daw halus sila magpati nga ang tingug sa sulod iya sang babae...iya ni Maria Cristina.
	Sang ulihi...
	"Wala ako pagpangduhaduha, mahal nga sultan,"a ng hambal ni Sani, "kilala ko gid ang tingug kag iya ni Maria Cristina."
	"Iya gid kag wala na sing iban; apang, indi ko na masarangan ang pagpagua sa iya. Nagamit ko na ang tanan ko nga kinaadman kag isa na lamang ang nabilin. Mabakud nga gahum sang likum nga kinaalam ang nagdulang sining silut nga ini sa iya."
	"Masagup ayhan naton sia?" ang usisa ni Sani.
	"Sa pagsagup itaya ko ang tanan. Tinguhaon ko gid."
	Kag...
	Ginunot ni Salagunting ang diutay nga patalum sa iya hawak kag ikudlit sa busogbusogan sang iya tiil. Pagkapilas sang panit, pumisuk dayona ng isa ka mutya nga daw mais ka daku. Pinulot niya kag kisikisihon sang duha niya ka palad.
	"Ari diri ang aton paglaum,"ang iya hambal.
	"Ano'ng imo himuon?" natingala ang ulipon.
	"Pangita sing santikankag bumag-id sing kalayo!" ang iya sugo kay Sani.
	Tinuman dayons ang ulipon. Sa unhan nakapili si Sani sang duha ka bilog nga bato. Tumipon sia sang magagmay nga dahon sang kahoy kag laya nga mga hilamon kag sa wala madugay nakapasiga sia sang kalayo.
	"Dal-a diri sa puno sang kahoy kag dugangi ang gatong," ang sugo pa gid ni Salagunting.
	Wala madugay kag nagatumpok na ang mga laya nga sanga palibut sa puno
sang daku nga kahoy.
	"Hulaton ta tubtob magdaku ang kalayo kag dumukut sa puno," ang hambal sang sultan.
	Kinuom niya ang mutya sa iya kamut kag bantayan ang pagdaku sang kalayo. Sa pagharahara sang tutod nabatian nila didto sa sulod ang pagbakhu sang binilanggu nga lin-ay. Ang masubu nga panalambiton sang walay palad nga Maria Cristina napansal sa igdulungog ni Salagunting kag ini binatyag sang pamatan-on.
	Likup na sang kalayo ang palibut sang kahoy. Pumalapit si Salagunting nga daw halus masirab na ang anwong. Tinas niya ang duha niya ka kamut kag tumangla sa langit. Pagkatapus dumuko sia kag humapa sa duta nga wala pahuway ang kutib sang bibig.
	Kag...
	Hinumlad niya ang iya palad nga sa tunga makita nga nagasaut ang mutya nga iya hinuptanan. Kumutib pa gid ang iya bibig. Pagkatapos, humaklu sia sang mainit nga hangin sang kalayo kag ibuga sa mutya sa iya palad nga pumisik pakadto sa puno sang kahoy.
	Kag...
	Hinali lamang nga nabatian nila ang mabaskug nga hinuganas gikans a sulod sang kahoy.

XXII
	SINUNDAN sang makatilingil nga lupok ang hinuganas ka sa isa ka pamisuk bumukas ang puno sang kahoy nga ginuwaan sang tubi. Sa pamumo, diutay lamang nga tubi ang umilig. Amat-amat napatay ang kalayo.
	Apang...
	Dumaku nga dumaku ang tubi kag wala madugay kag mabiak ang puno sang kahoy kag sumumpit gikan sa iya tinindugan ang mabaskog nga tubi. Lumitik ang mga bato sa bilog nga palibut bangod kay naguab sa kabaskog sang tubi.
	Wala makapanginlaman si Salagunting kag dinala sia sang masulog nga tubi paidalum. Wala man sia masakit sang tumupa sia sanglit daw linaw na kadamo sang tubi didto sa tiilan sang bukid. Lumangoy sia pahigad kag tumangla sa ibabaw.
	Kag...
	Iya nakita nga wala na ang puno sang kahoy sa tuktuk sang bukid. Sa duog anay nga ginatindugan sang kahoy nagabuswang ang daw simbahan na kadaku nga busay kag magansal ang pagdinalandan sang nagapinalumba nga tubi paidalum.
	Madugay ang iya pagtindog kag pagtulok sing wala pulopamisuk sa ginhalinan sang tubi kag daw nabatian niya ang masinulub-on nga tingug ni Maria Cristina nga nagapanalambiton: "Salamat, Salagunting, palangga...nahatagan mo ako sing kapahuwayan. Hugasi sang masulog ko nga luha ang imo kalisud. Wala na ako...apang ining busay nga ini magapabilin nga handumanan sang akon pagluha kag pagpangalisud bangod sa imo. Magapabilin ining masulog ko nga luha sa pagpahanumdum sa ulihi nga kaliwat sang masinakiton nga maragtas sang akon paghigugma. Paalam, palangga, paalam..." ang katapusan nga mga tinaga naalimunaw sa kagansal sang tubi.
	Padayon ang pagbinagusbus sang tubi gikan sa busay nga amat-amat nagadaku. Amat-amat man ginaab-ab ang ginatindugan ni Salagunting tubtob tagatuhod na ang tubi. Apang...daw lipong ang pamatan-on. Daw wala sia makabatyag nga sa dili madugay pagalapawan na sia. Didto gihapon ang tangla niya sa ibabaw nga daw nawili, ayhan natigbaliw sining mamalaybayon nga busay nga nagapailig sang daw katya nag tubi.
	"Mahal nga sultan," ang hambal ni datu Mongtut nga nagahapuhapu," ginalikupan ka na sang tubi."
	Amo pa lamang makamarasmas si Salagunting. Bumalikid sia kag iya natalu-pangdan nga ang iya mga sinakpan yara na sa iya luyo. Didto sa unhan sa duog sang nahalitan nga banwa wala na sing makita kundi linaw nga ginapulonpulon sang tubi.
	"Makatalanhaga ini!" ang hambal ni datu Mongtut liwat. "Diin maghalin ang busay?"
	"Luha ina sang tuman nga pag-antus kag pagbatas sang isa ka putli nga babae!" ang mahinay nga sabat ni Salagunting kag dayon takas sa pangpang.
	"Tinabunan na sang tubi ang banwa," ang sabat man ni datu Mongtut.
	"Ang gahum sang luha sa kalisud tuman nga makatugdang bisan sa bilog nga kalibutan," ang sabat sang nagakasubo nga pamatan-on.
	"Ano ang taon himuon nian?" ang pamangkut ni datu Mongtut.
	"Diin na iya si Sani?" bilang sabat kag usisa ni Salagunting.
	"Ato sia sa unhan, nagapahuway kay dinaldal sia sang tubi," ang sabat ni datu Mongtut.
	Liwat tinuhoy ni salagunting ang iya panulok didto sa tuktuk sang bukid nga ginahalinan sang busay. Naglungolungo sia.
	"Ang patubas sang aton kaliwat," ang mahinay nga sabat sang pamatan-on nag sultan," igabun-ag kag magataliwan...apang ang busay ni Maria Cristina nga handumanan sang iya kasakit, magapabilin sa pagpahanumdum sa ulihing supling sang isa ka masinakiton nga maragtas sang paghigugma nga walay palad. Kag tubtob ako buhi, magasaluk kag magainum ako sang sagana nga luha sining baabeng bulahan."
	Wala sing may nagtugda. Nahangpan sang tanan ang buot hambalon sang nahanusbo nga sultan.
	Mationtion...
	"Indi kita magdugay diri," ang hambal sang sultan, "kay daw magalaina ng akon hunahuna sa pagpanumdum."
	Kag...
	Lumakat ang bilog nga guban tubtob linamon sila sang kagulangan sa unhan. Bumalikdi si Salagunting kag iya nakita ang malayo na nga tuktuk sang bukdi nga daw ginatungtungan sang malahalon nga mutya nga nagainggat sa silak sang adlaw. Lumisu sia kag manghayhay.
	Inabtan sila sang gab-i sa ila paglatas sa kagulangan...gani, sa ubos sila makapamutang sing mga bantay, nagpalahuway sila sa pagpaligad sang gab-i.
	Apang...
	Indi makatulog si Salagunting. Nagabulobaliswa sia sa  iya higdaan nga dahon sang kahoy. Ginaaningal sia gihapon sang tubi paidalum nga sa iya pagpamati daw panaghoy gihapon sang masinakiton nga Maria Cristina. Nagmala ang iya tutunlan. Inuhaw sia. Gani, dayon niya bangon kag buksan ang isa ka lawas nga kawayan nag puno sing tubi gikan sa busay kag tugunon ang iya kauhaw.
	Kag...
	Nahamuokan sia...natulogan nag namunga sing dalamguhanon. Sa bunga san giya katulugon nakita niya ang manayanaya nag nawong ni Maria Cristina...nagayuhum sa iya sang dumaan kag matam-is nga yuhum sang paghigugma. Naglabay ang nagliligad: ang maragtason nga pugad sa bukid nag puno sing katam-is kag kasakit.
	Apang...
	Ang matan-up nga kagansal lamang sang busay ang nagasabat sa iya panawag. Nakamata si Salagunting kag bumangon...kag iya nakita nga nagalitib na ang adlaw sa ibabaw sang bukid sa unhan. Ang iya mga tinao nagaluluto na sang ila pagkaon.
	"Mahamuok ang imo tulog, mahal nga sultan," ang hambal ni datu Mongtut.
	"Huo, nakapahuway ako," ang sabat ni Salagunting.
	"Padayunon ta bala ang paglagas kay datu Kadlum?" ang pamangkut sang datu.
	"Amo ina ang akon ginaisip. Ginapanagupnup ko nga daw ginalita lamang kita sining banyaga nga ini nga ayhan nagapakadto na sa Margosatubig samtang kita aton nagalagas sa hangin," ang sabat ni Salagunting.
	"Daw amo sa akon banta," ang pasugot ni datu Mongtut.
	"Gani, magbalik na lang kita sa aton mga sakayan. Amligan gid naton ang Margosatubig."
	Gani...
	Nanglaktud sila kag bumalik sa baybay...apang, nasamputan nila nga matinlu ang dungkaan. Wala bisan isa ka sakayan sila nga nakita.
	"Nalita gid kita matuod sang banyaga!" ang pamuros ni Salagunting.
	Nausisaan nila nga nagapinatongpatong lamang ang mga tapak sang tao sa basa nga balas.
	"Wala pa mag-usmod ang ila agi. Ayhan wala lang amdugaya ng ila pagtulak. Naunahan nila kita," ang hambal ni Salagunting.
	"Kinahanglan manglaktud kita kag bumalik gilayon sa Margosatubig!" ang sugpon man ni datu Mongtut.
	"Amo ina ang dapat ta himuon. Ginakahangaw-an ko basi malita man nila si datu Dimauntod kag halitan man ang Margosatubig. Indi kita mag-usik sing panahon," kag dayon mandu ni Salagunting sa iya mga tinao.
	Liwat nilatas nila ang ulay nga kagulangan kag masiut nga alagyan sa kabukiran s apagdalidali pabalik sa Margosatubig. Daw malupad si Salagunting sanglit indi niya mapaktan kon ano ang himuon sang tulisan nga datu Kadlum. Indi na buot sang pamatan-on nag sultan mga magdulum agud makaabut sila gilayon. Apang, napilitan gid sila sa pagpahuway sa kagulangan sang kumulap na ang dulom.
	"Kon mamuka kita tupongtupong gid ang adlaw kag mag-abut kita sa Margsoatubig," ang hambal ni datu Mongtut.
	"Indi ta paghulaton ang kaagahon. Makapahuway lang kita padayunon naton ang paglakat. Ginatumbok ang akon dughan. Malain ina nga balita!" ang sabat ni Salagunting.
	Kag...
	Nagpahuway sila tanan. wala gani madugay kag nagadalagan nga pumalapit ang isa ka bantay sa atubangan ni Salagunting kag datu Mongtut.
	"Ano'ng natabu?" ang usisa ni Salagunting.
	"Mahal nga sultan, nasiplatan namon sa kilid sang bukid nga madamo nga mga tao ang nagapakari kag lunsay may hinganiban," ang sabat sang bantay.
	"Basi panan-aw lamang ninyo? Kagulangan ini kag sin-o man ang malakat sini nga takna sa talon?" ang dahu ni datu Mongtut.
	"Matuod gid. Wala kami magsayup," ang sabat sang bantay.
	"Datu Mongtut, ihanda ang mga tao. Indi ta pag-ibutang sa alang-alang ang pagpanginlaman," ang mandu ni Salagunting.
	Kag...
	Ang mag isganan humanda gilayon. Sumaka si Salagunting kag datu Mongtut sa isa ka pukatod kag manilag. Matuod...sa pihak nga banglid namasnahan niala ng mga tao sa arumiraw nag silak sang kabituonan. Binutang ni Salagunting ang iya hangab-i nga tagusilang kag maathag ang iya pagtan-aw nga daw adlaw.
	"Allah nga gamhanan,"ang iya namitlang, "si datu Dimauntod ini. 
      Ginakahangaw-an ko basi malita man nila si datu Dimauntod kag halitan man ang Margosatubig. Indi kita mag-usik sing panahon," kag dayon mandu ni Salagunting sa iya mga tinao.









10







Title:May Lalang man ang Gugma
May Lalang Man ang Gugma...
      Huo! Napamatudan ini ni Loida. 
	Sanglit sa pagligad sang mga tinuig, matuod nga ginkumo sang pagkapaslaw kag kamingaw ang iya kasingkasing apang labi lamang nga naghatag ini sing paghandum nga binuylogan sang paglaum nga kun maabot ang panahon nga maangkon pa niya ang nadula nga pag-ulikid ni Marcelo.
	Wala sia matuod magsayop. Sa amo man nga sulat ni Marcelo, nahamtang ini. <i>-Ayhan mahimu mo madahumdahom ining pagpauli ko, Loida. Ang masiling ko luyag ko mapat-od kon wala ako magsayop sa akon pagkabig. </i>
	Himaya nga masulosapnay ang gindulot sadtong sulat ni Marcelo. Kag nakasiling sia. "Salamat, O, Diwa nga madinumdumon, ginpamatian mo ang pangamuyu nga gintusngaw sang nagabaku ko nga tagipusuon!"
	Kag nian nga ginakaptan niya ang bag-o lang mabaton nga telegrama sang pamatan-on, wala niya malikawi ang pagsambit sing: "Pat-od na, pat-od nga magabalik ka sa akon, Marcelo. Akon ikaw,  Marcelo. Akon..." Kag sa lakas nga kasadya makapila nga ginduon niya ang sulat sa iya bibig.
	Nadulaan nab ala sing isip si Loida? Wala ayhan sing lagob ining nagapanangko nga kalipay sa iya dughan? Lubos bala nga mangin-iya si Marcelo?
	Nakatiso sa pagtindog si Loida. Nakahitad ang iya mga mata. Madugay nga wala makationg kag daw wala sa kaugalingon nga binutang sa iya baba ang kumalgku nga tudlo sang iya kamot. Bisan nga wala niya paghungda, amat-amat nga nagbaskog ang iya pagkagat sa iya tudlo. Nabugnot niya sing hinali ang iya kumalagku sang mabatygan ang kasakit. Dinunganan ini sang pagpanganaw kanaw sang iya luha.
	Si Vic! Huo, si Vic ang sabagay sa sining ginalantaw niya nga nagapabalik nga kasadya. Ngaa? Indi malikom! Madamu na ang nakasayod nga nagahigugmaanay sila ni Vic kag natalana na gani ang ila kasal may tatlo ka bulan pa sugod karon... A, pinangdulman sia sa sang pagkaluming ang iya baliw nga kasingkasing. Ulihi na agud iliihihon pa niya sa sabak sang kahimtangan ang amo nga balatyagon. Ulihi na?
<b>Sa Tagsa ka Tinuga</b>
Quin B. Baterna

	"KON luyag mo pa malawig ang imo kabuhi sa sining dutang luhaan, indi pagpangasaw-a ang babaye nga ina, Benito," nagasarurot pa sa iya palamatin-an karon ang mga pahanumdum nga ginsambit sadto sang iya Lola Anday pagkasayod sang handum niya nga ibuylog sa kabuhi si Rosa, ang balo ni anhing Antolin nga iya katubotubo. "Basi nakulapa ka lang sang tuman mo nga paghigugma kay Rosa kag sang malulot nga pagkalamay niya sa imo?"
	Nakulapan? Ayhan! Pero, a indi! Masanag pa sa udtong-adlaw ang pagtulok niya sa kalibutan kag paglantaw sa himaya nga pagakuguson niya sa sabak ni Rosa sa pag-updanay nila sa idalom sang isa ka bubong. Huo, wala sia magsayop nga sia lamang ang makasiguro sang kaugalingon nga kalipay sanglit sia ang  nakasayod sang tunay nga ginagurahab sang iya kasingkasing kag kalag. Sia ang mata sang mga bagay nga nasulod sa iya pagkatawo.
	Gani nakatungkaaw sia kag tinulok ang iya Lola Anday nga nagatindog sa iya luyo. Tumikab sia. "Lola Anday, sa pagpakamahal ko kay Rosa, wala sing nagalipon sa akon mga mata kag sa ulogan sang akon tagipusuon."
	"Benito," mahumok ang tingog sang iya Lola Anday bisan ginaupdan sang pagkurog  timaan sang kagulangon, "Palangga ka namon sang imo ginikanan gani indi kami luyag nga madula ka gilayon sa amon panulok. Sa wala ka magabuhat sang makatalagam nga tikang alang sa handum mo kay Rosa, hunahunaon mo tani ang imo maabutan kag abaw, ayaw gid pagsupaka ang binuot sang mga tigulang sanglit wala kami sing ginahandum kundi ang imo kaayuhan."
	"Apo mo ako, Lola Anday, Anak ako sang imo anak. Nasayran ko nga ang dugo nga nagasalida sa akon  kaguatan kag ang unod nga nagaputos sang akon tul-an, may bahin ikaw kag akon iloy. Kag nasayran ko man nga ang pagpamalabag ninyo may salandigan, apang palahinandigan naman nga wala maglutaw sa mapag-on nga sadsaran kag indi kapas agud sikaran palayo sa akon ang kalipay nga indi naman maduhol sang inyo pagpangindi," nasabat niya.
	"Bata ka pa matuod, Benito agud makahangop sang tanan nga bagay sa kalibtan. Wala mo lang kami mahangpi ni Nanay mo."
	"Kamo ang wala makahangop sa akon, Lola Anday," nagapaubos nga dahu niya. "Huston a ako sa panuigon kag nakasayod sang akon ginabuhat."
	"Matuod, Benito. Maoag-on ka na maglakat sa panuigon mo nga duha ka pulo'g lima, apang lamharon ka pa sa pagkilala sing talangkod sa ginatup-an sang mga tiil mo... Kon bala may limbaong ukon wala. Obserbahi sing mayo ang kabug-osan sang pagkatawo ni Rosa."
	"Magdugay ko na nga ginabuhat ina, Lola Anday. Apang wala ako sing natalupangdan nga mahimu makapasuo sang paghigugma ko sa iya."
	"Bulag ka bala, Benito?" Tumaas ang tingog sang iya Lola Anday nga dinunganan sang paghitad sang mga mata. "Ang iya mga alom, Benito! Duha ka dalagku kag buhi nga mga alom nga daw hungod ginpnungtong sa magtimbang nga kanal sang iya pisngi. Sa ubos sang gibwangan sang iya mga mata... Gibwangan sang luha, Benito. Nagapanuloy nga mga alom! Dumduma ang nadangtan ni Antolin. Dumduma... Dumduma!"
<b>May Gutib nga mga Kasingkasing</b>
Quin B. Baterna

BELINDA PEREZ
1234 Himaya Street
Quezon City
Panugon: 31 anyos
Kalingawan: pagpamati sang masubu nga mga lalantunon sa radio, pagbasa sang mga
kasaysayan sang mga wala'y paglaum; pagpakig-abyan.
***

	4321 Paraiso Street
	Pasay City
	Enero 4, 1962

	Belinda,
	Sa nahauna, pahanuguti ako sa pagtawag sa imo sing subong. Sangli kahumok kag katam-is sang ngalan mo, Belinda. Ang kamatuoran, Belinda, wala na sing iba nga ngalan nga labi nakatawag sang akon igtalupangod sa bahin sang abyan katigsulat sang <i>Hiligaynon, </i> kundi ang imo, Belinda.
	Makadalayaw kay makataladog ang imo mga kalingawan. Ayhan kon indi ako magsayop kag pahanugutan mo ako sa pagbanabana, mahimu ko masiling nga masinulob-on nga sri sang tinuga. Ngaa, Belinda?
	Indi gid man ako mahuyugon sa pagpakig-abyan paagi sa sulat, Apang ambot kon ano ang nagtulod sa akon nga daw namag-anan sang buot ko ang magsulat sa imo. Siling ko, wala gid man ako sing ginabuhat diri sa bala mayo pa tilawan ko ang makig-abyan sa sulat. Ugaling ginapanumdom ko, Belinda basi indi ako nakasibo sa takos sang luyag mo mangin-abyan. Ginakulbaan ako, Belinda. Ahat napamangkot ko ang akon kagalingon. Ano ayhan ang mangindulogan sining patinguha ko nga makig-abyan sa imo?
	Apang bisan pa. Ang masiling ko lamang saw ala ko pa mapamunui ini nga sulat pinat-od ko na ang magpabilin nga putli nga abyan mo.
	Tuhoy sa akon pagkatawo, Nemesto R. Gamboa ang bug-os ko nga ngalan. Mesya ang kurto nga tawag sa akon sang mga kakilala. Tumandok ako sang Bo. Punta Eke, Ajuy, Iloilo. Nagtaos ako sang elementarya sa amo nga baryo sang hayskol sa amo nga banwa kag sang akon komersyo sa Unibersidad de San Agustin sa siyudad sang Iloilo sadtong tuig 1955.
	Nagapanuigon ako sing katluan kag apat ka tuig. Nagataas sng lima ka tapak kag tatlo ka pulgada, duag kayumanggi kag nagabug-at sang isa ka gatos napulog apat ka libra.
	Sa mga huyog halos magkatulad kita, Belinda. Nakaugalian ko man ang magbasa sang masubu nga mga kasaysayan. Kag sa mga tinion nga mingawon ako, luyag ko ang malingaw sang matam-is nga nga makabulig sa paglingaw sa akon ining pagsulat ko sa imo.
	Pananglit magbalos ka gid man sa akon, sugiran mo ako sang mga bagay tuhoy sa imo. Subong man, kabay nga imo masimpon ang akon ngalan sa kubay sang mahimu makabig mo nga putli nga mga abyan.
	Kon mahimu padal-i ako sang imo larawan.
	Tubtob na lang diri kag mayo nga pagkahimtang sa imo.
	Ang bag-o mong abyan.
	Mesyo...
<b>Agud Sila Magkalipay</b>
Quin B. Baterna	

	"MAANGKON mo man ang akon lawas apang indi ang akon kasingkasing... ang akon kalag, Ruben." Subong sa pilisnguon sang amamangloy nga nagahampashampas sa iya palamatin-an ang patalupangod nga ginbungat adto sang masinulub-on nga Soting. "Ang Makaako nakasayod nga madugay ko na ginpauyatan ang akon mga dalamguhanon kag palaabuton sa pag-alila sang lalaki nga napat-od ko amo ang akon bugtong nga kasady, paghigugma kag kabuhi."
	<i>Ina, Ruben, ina ang balatyagon ni Soting. Nahangpa mo? Hangp, Ruben, hngpa ang kahulugan sinang mga tinaga. </i>
	Nahangpan ko, nahngpan ko, apang indi bala nga maluya ang kasingkasing sang babaye?... madali sa dalayon nga sampisampi sang mga pagdalu kag pagpalangga?...
	Madali magtuon maghigugma sa wala ginahigugma, ina, bala, Ruben? Kay nagapanuto ang paghigugma!
	Sanglit ini ang ginakapyutan niya nga palahinandigan sadto. Mapag-on nga mga palahinandigan nga nasalsal indi lamang sa pululungon kundi sa kamatuoran, sa eksperiyensya nga gintipon sang mga hitabo sa maragtas... sumugod sadto tubtob karon nga ayhan magapabilin kag pagadungangan sa palaabuton. Mapag-on. Apang ano gid ayhan kapag-on? Mapag-on. Mapag-on?
	Ugaling ngaa sa baylo nga dapat sia kuntani magkasadya sa paghinumdom nga may duha sa takna na lamang kag magaluhod sila ni Soting sa alangdan... mga mangin-iya si Soting, nagapungku sia sa gigi sang iya higdaan samtang ginatagpo sang mga palad ang magtimbang mga agiagising? Huo, ginalutgot sia sang kabalisa, sang pagpalanintak sang iya tagipusuon kag panumpduman. Daw ginakagod sang kangitngit ang uyok-uyokang sang iya paghukom! Pagkatublag, pagkahangawa nga amat-amat nga...
	<i>Ngaa, Ruben? Indi bala nga ginabiguma mo sing maladuta kag malalangit si Soting, ha, Ruben? </i>
	Matuod...
	Kag indi bala bangod sa amo kahugot nga balatyagon, ngkasadya ka, naghugyaw, kag nagluksolukso ang imo kasingkasing	sang makaligad ang binulan nga pagbalik-balik kag pagdulo-dagin-as mo sang hagdanan nanday Soting, naaangkon mo ang iya pagpasunod sa hingyu mo nga papuy-on sia sa idalom sang bubong sang imo malapalasyo nga balay diin nakahanda ka sa pagdulot sa iya sing pagpalangga, pag-ulikid kag kasulhayan?
	Pero...
	A, nasayran niya, indi sia masugiran. Kon nagpasugot man si Soting nga pamanahon sia, yadto nga pagpasugot wala magikan sa pagtamod sa iya sang dalaga. Bisan paghigugma ang kabangdanan apang pagigugma naman nga indi ginapatungod sa iya kundi sa ginapakamahal nga iloy sang linay, si Tya Amanda. Kay indi mapahanugutan ni Soting nga bangod sa paglalis sini sa iloy madula ang isa gid lamang ka iloy sa kalibutan.
	"Magpakasal ako sa imo," maluya nga siling sadto ni Soting. "Indi bangod nagbatyag ako sing pag-ulikid ukon paghigugma sa imo... kundi guso ko nga s agihaon buhi si Nanay... Kay bisan wala niya ako ginahatagi sing kahilwayan nga makagkalipay, ginaalangga ko sia gihapon, pagapalaanggaon ka pagdulutan tubtob sa akon masarangan sang mga bagay nga makapahalipay sa iya. Nakahanda ako magpasakit bangod sa akon iloy.. bangod sa pagkasayod ko nga bisan kabuhi ko indi takus makatumbas sa pag-antos kag pagpakasakit nga ginbatas niya lamang mabun-ag ako sa kalibutan."
<b>Kauhaw sa Unod</b>
Quin B. Baterna

	ANG tawo kabuhi. Mabuhi kay mamatay. Ang kamatayon bagong kabuhi. Apang diin? Sa himaya? Sa kasakit? Wala sing makapakot sanglit ang tawo paktakan. Nabun-ag nga kapid ang kabuhi kag kamatayon. Lamang nagaangkon sing unod, sing handum... handum sang unod sa unod bisan pananglit magapisngu kag magatalangison kon luha na ang halakhakon.
	Sa sini nga kamatuoran, gikan sa tubig nahatagan sia sing dagway...naghaklu sing hangin sang magtuhaw sa kalibutan...naghandom sang mga bulak sang kabuhi-manggad kag unod. Naangkon niya ang anggad, nangin-iya ang unod. Kay ang iya unod naglumay sang manggad, ang iya manggad, nagbihay sang unod...unod! unod!
	Kag nian?
	Nagaharakhak ka, ginakadlawan mo ang imo kalutusan. Hoy, linalang, pagtangla sa Adlaw. Nasilawan ka? Naglingi. Nagabaliktad. Hala, balikid. May salaaming sa kahanginan... salaaming sang nagligad. Himutari ang imo dagway, sadto, karon.
	A, mabalik ka... Nagbalik. Nagabalikbalik... Pagdulog, Pagpanumdom. Nagapanumdom. Ti, iluad sa kabituonan...sugiri sila.

SOLEDAD Alma rang ginbunyag sa akon. 
Nagamuklat ako sa isa ka hayubhayob sa magutok nga Intramuros. Nabanat ang akon mga dapadapa nga wala sing sapatos sa lunangon kag makitid nga mga alagyan sa kilid sang amon ginapuy-an. Makasilip-on ang alingasaw sang mga sapasapa nga ginapuy-an sang wala'y kahadlok nga mga lamok nga amo ang nagudaw sa amon sa kagab-ihon.
	May ginagamit kami nga mosikitero apang pahatpahat...tukapon subong sang ginpangtaudtaod nga ginasuksok ko sadto. Gani, masapwan ako gihapon sang lamok nga nagaambahanonkag nagakahidlaw sa pagtuslok sa mahumok ko nga unod...sa pagsuyop sang lamhad ko nga dugo. Tubtob isa ka adlaw sang magtamod ako sa akon dughan may matalupangdan ako nga kabag-uhan.
	"Matahum nga pagkatinuga," indi mapunggan ang mga pagdayaw nga ginbungat sang amon mga kaingod kag sang sin-o mang nga dumalay-o nga makatalupangod sa akon. "Bisan dalagita pa lang kag wala makailis apang indi malikom ang kapinasahi."









10







Title:Gugma nga wala magtahaw
Gugma nga wala magtahaw...	
	Nagbalik ang function sang gubierno sibil ka gang edukasyon nagpadayon. 
May two months refresher course kami nga mga estudyante. Diri kag nagkitaay naman kami ni Doris Alfaras sa eskwelahan. Klasmitay mn kami gihapon, Katorse palang sadto ang iya edad pagbulagay namon paggiyera, kag pagkatapos sang lima ka tuig desinuebe na sia kag ako 21.Nakadebo na gani kag mamutikan ang iya pagkadalaga. Nagdugang ang iya pagkatahom. Labi ko sia nga ginhinakitan, ginadamgo kag ginahanduraw, nga akon kuntani sia masabak kag dankuluon nga mabatyagan ko ang kaalabaab sang iya kabug-osan. Gusto ko sia mangin-akon nga lubos ko mapatungdan sang may kalulo nga pagpalangga nga ipaangkon ko sa iya ang paghigugma nga mainunongon. Namutikan ko nga indi na sia mahuloy-on. Nagbut-anan kag mayo sugilanonon nga fse nakapanilag sang mayo nga pamatasan sa pagtratar sang iya kaatubang. Lain nag id karon sangsa una nga tama pa ka linghod sang iya edad nga wala pa makabatyag sang ginatawag nga pitik sang kasingkasing. Karon... basi nagahulat nga hambalon? Kag amo gid man ang akon ginhimo. Gintampad ko nga ginpabati sa iya ang akon tinutoyo. Yari ang iya sabat:
	"Ginahigugma ko man ikaw... Rene. Yari ka pirme sa kon pinsar, kag indi mahimo nga ikaw kalimtan ko. Kaguwapo man sa imo. Bagay ka gid man sa akon, kag subong man ako sa imo. Compatible man kita nga duha. Ang naluyagan ko pa sa imo kay mabuot ka man. Ka gang paghigugma nga ginapahangod mo sa akon daw wala man ako sing isaway. Nagapati ako nga may pagkasinsero ka, kag ina ang ginapangita ko sa lalaki nga akon manginbana."
	Nakayuhom ako sa nabatian ko nga pahayag ni Doris. Binatyag koa ang kalipay. Tinangday ko ang tuo ko nga kamot sa iya abaga. Binutong ko kag pugtakan sang isa ka matuyom nga halok kag wala man magpamatok.
	"Sa imo, Ne Doris," namitlang ko na sa pagpakilala sa iya sang akon pagpalangga, "mamag-an ang akon buot. Sa ginpanghambal mo wala ako nagapangduhadoha. Gani, ginahigugma ko gid ikaw. Ikaw ang akon kalipay kag indi ka dapat madula sa akon mga panulok. Kag kon indi ko ikaw Makita sa may bal-ot nga mga inadlaw, ginahidlaw ako sa imo kag nagahibi."
	Tampad kay Doris ang akon mga ginpanghambal, kag natungkad niya ang kaundan sang akon balatyagon. Wala ako nagalahog, ka gang pagkasinsero ko ginabalani sang putli nga pagpakamahal, hamili kag dungganon. Indi salimpapaw kag may kapag-on nga indi malingkang.
	Nagtuhaw ang una nga paghigugma ni Doris sa akon kag sunong man ako. A nagaalimbukad nga paghigugmaanay namon, nagita kami sang lalang nga magtakpanay ang tagsa namon ka dughan. Ginbatyag ang katuyom sang kaalabaab nga nag-umpisa sa dugsinganay, kag nalambot ang ginakauhawan nga lalambuton. May kadimatan kag pirme ginakalangkagan ang natam-idan nga katam-is kag kon pila ka beses nga amon ginhimo ang ginsaluhan namon nga kalipay, wala lang maisipi.
	Tubtob nga nag-ayu si Doris nga mapakasal kami. Hinambal ko ang akon mga ginikanan kag nakibot. Daw paerho lang ka linukpan sila sang kon ano. Indi pa sila gusto kay maeskwela pa ako. Tapuson ko ang akon high school kag maeskwela sa college. Makuha electrical engineering course nga kon makatapos kag makatrabaho, daku ang suweld nga mabaton kada bulan. Sa sini, indi ako  magpenetensya kag malipay ang babae nga akon mapangasawa. May punto si Tatay. Nagpinsar ako sing malawig. Kadaku ang paghigugma k okay Doris. Kon pasugtan ko ang disposisyon ni Tatay, si Doris mabulag sa akon, kag ginalantaw ko ang posibilidad nga ko magabuang.
	Hinambal ko si Doris. Pinabati ko sa iya ang balabag sa iya disposisyon. Naghibi sia, kag pareho kami nga nangin-isa lang ang amon talaksan sang kasubo nga naghugakom sa amon. Para sa iya pag-analisar, indi tanto ka dalom ang kasubo nga akon batyagon, kay lalaki ako. Apang sia...? Babae nga nagadepensa sang iya dungog-naguba ang ginaamlingan nga kaulay nga nagbunga sang masakit nga impak sa iya kabuhi. Nasakitan gid, kag naghandom nga mahikog-mainom hilu agod matapos ang tanan. Sang himuon niya, nakasinggit ang iya iloy. 
	Gintapna ang makakulolba nga buhat. Ila ginlaygayan nga daw ginpailig ang matin-aw nga tubig sa sulgan sang iya inughalangop nga ang pagkaulay nga naguba may tambal man gihapon sang kadalag-an kon maunahan sang pagpaumod kag batunon sing halog sa tagipusuon ang nagahan-os nga kapaslawan.
	Kag... nanamkon si Doris pagkaligad sang nagakaigo nga mga inadlaw. Indi niya ini mabalibaran kag indi niya mabutigan. Landong sa kabuhi nga magaluob sa iya tauangkan. Ka gang iya tiyan nag-amat daku. Nagbusong kag nagbun-ag sa nagakaigo nga binulan sang isa ka lalaki nga lapsag. Indi sia gusto hang-utan. Gin-amligan ang matahom nga korte sang iya dughan nga indi maminyar kundi magpabilin sa kinaandan nga dagway nga kuno abi wala makaagi tandog kag makabalani sa mga panulok nga tawhanon. 	
	Sa iya physical structure nga ginhatagan gid niya sang atensyon, naglutaw ang makabibihag niya nga kaanyag. Nga daan nga maanyag gid man, dugangan sang mga ginapamutang niya sa iya lawas sang kon ano-ano lang, nanginbalani sia sa igtulolok sang mga pamatan-on. Isa na diri nga nakasiplat sa iya, si Arnold Camposano-isa ka katapu sang Philippine Army nga nadestino sa Mindanao. Ilonggo man ini sia nga nagalapitay man lang ang banwa nga ila ginaestaran-banwa sang Leganes, Iloilo. Didto man ang mga ginikanan sini. Indi klang sia makasupak sang mandu sang ila pagdumalahan sa pag-comply snag iya isa ka siman nga misyon sa Iloilo. Natabo lang nga nagkaupod sila ni Doris sa isa ka pinasahi nga ukasyon nga ginhiway sa Iloilo Sports Complex. Naatrak si Arnold kay Doris kag iya ginpangaluyagan kag ginbaton man. Ginsugid niya sa lalaki ang kapaslawan niya sa paghigugma ka gang pagkaguba sang iya virginity. Apang si Arnold wala magpasablag. Siling sini: Bisan ano man ang nagkalatabo sa imo, Doris. Ipakasal ko ikaw kag ipangabuhi. Mapasad kita sang aton pamilya."
	Kag gikasal sila.
	Natapos ang misyon sa Iloilo ni Arnold Camposano. Nagbalik sia sa Mindanao sa pag-atender sang iya obligasyon sa Philippine Army, nga nabilin sa Iloilo ang iya asawa. Ginauliolian lang niya ini nga nagalisensya man sa iya commander. 
	Mga walo man ka tuig nga pag-updanay nila ni Doris kag may tatlo sila ka bilog nga kabataan nga pulos babae kag mga magagmay pa. Ang subang anom pa lang ka tuig kag tagduha ang ulot pakadto sa gamay. Wala pa gani sing nagaeskwela.
	Lumigbo ang ulo ni Doris kay napatay si Arnold niya sa isa ka engkwentro sa mga rebelled sa Sulu. Gindala man diri sa Iloilo ang bangkay sini kag diri ginlubong. Subong nga balo, wala na sia sing paabuton nga suweldo sang napatay nga bana. Kon may compensation gid man ato, pila gid. 
      Indi man makalampas sang iya nga kinahanglanon nga mapadalagku kag mapaeskwela niya ang iya tatlo ka kabataan. Pigado ang pangabuhi, kag ginapaagyan pa niya sang panglabada sa mga kaingod, pero sang ano gid ang masaplid?
	NAGPAULI ako halin sa Manila. Didto nagatrabaho ako bilang Mechanical Engineer sa isa ka daku nga kompanya. Nakabati ako nga si Doris nabalo kag may tatlo ka bilog nga kabataan. 
      Kinadtuan ko sa balay sini kag nagkitaay kami. Katahom gihapon si Doris sa akon panulok. Binatyag ko ang kahidlaw kag hinakos ko sia kag ginhalukan. 
      Si Doris naghibi nga ginpautwas man ang kahidlaw paagi sa pagpatulo sang iya mga luha. Humako man sa akon kag nagbalos sing matuyom nga halok.
	"Ginahigugma mo pa ako, Rene...?" Nakapamangkot si Doris. "Nabalo na ako kag may tatlo ka bilog nga mga anak nga lunsay babae kag magagmay pa."
      "Indi ina makasablag sa akon... Nene Doris. Ginahigugma ko gihapon ikaw... Palangga ko gid ikaw. Sa subong trayntay uno na ang akon edad kag wala pa ako asawa. Ikaw siguro ang gintigan sang Mahal nga Dios sa akon. Indi bala nga may bata man kita..."
	"Huo, kag didto kanday Nanay. Grade Five na gani kag nagapamangkot sia kon sin-o ang iya tatay. Salamat kay ari ka kag akon ikaw itudlo sa iya."
	"Nene Doris, ang daan na taon nga paghigugma aton buhion. Ina nga paghigugma wala magtahaw kag nagapabilin sa akon tagipusuon. Tungod sina, ang bata mo sa napatay mo nga bana, kabigon ko nga akon bata. Tigan-an ta ang ila buasdamlag... Nene Doris."

<b>Paghigugma sa Perpekto nga Lalaki</b>
John Iremil Teodoro

      PARA KAY MARIO, perpekto si Karl. Si Karl nga ginahigugma niya sang lubos. Si Karl nga iya kalibutan kag kabuhi. Indi maimadyin ni Mario ang iya kabuhi kon wala si Karl. Kag sa kada marealisar niya ini, may nagatubo nga tanom sang kasubu sa iya dughan nga madasig nga nagadaku kag ginabuta sang mga sanga kag dahon ang iya bilog nga lawas asta sa nagadiutay ang iya pagginhawa kag nagapalanulum ang iya panulukan. Wala sia manamian sining pamatyagan niya nga daw ginakuga sia.
      Sa ikaduha ka tuig sa Bachelor in Elementary Education si Mario sa San Agustin. Si Karl naman iya, gradweyting na sa A. B. Political Science. Simple lamang ang ambisyon ni Mario kay simple man lang sia nga tawo. Ang gusto niya lang, magtudlo sa pila ka adlaw sa St. James Elementary School sa ila sa syudad sang Roxas. Ginasimplehan niya lang ang ambisyon kay siling ni <i><i>daddy</i></i> niya, mango sia. Indi sia pwede mag-abogado pareho sa iya, ukon mangin doktor pareho sang iya <i><i>mommy</i>. </i> Sang hayskul gani sia, ginpapasar lamang sia sang iya mga maestro kay miyembro sang Board of Trustees sang ila eskwelahan ang iya amay nga isa ka malagting nga abogado sa Capiz. Pero ginapabugal gid ni Mario ang duha niya ka manghod nga babaye. Mga <i>valedictorian</i> ini sila sang magtapos sa elementarya.
      Diri sa San Agustin, nabudlayan man si Mario. Wala sia naga-<i>absent</i> kag ginapakita gid niya sa iya mga propesor nga mahugod sia kag interesado nga mag-alam. Maayo lang kay mabuot ang mga ini kag halos puro lang 3.0 ang mga grado ni Mario. "Pasang-awa" ang tawag sini ni <i><i>daddy</i></i> niya.

      Indi man gani maintiendihan ni Mario kon ngaa mango sia iya. Maalam man ang iya <i><i>daddy</i></i> kag <i><i>mommy</i>. </i> Maalam man ang iya mga manghod. Ang mga laon nga utod ni <i><i>daddy</i></i> niya, mga maestro. Pero sia, bisan "pasang-awa" nabudlayan sia makakuha. Nagatuon man sia pero kon mag<i>-exam</i> na gani, daw wala na unod ang iya utok. Indi abi sia maka-<i>concentrate</i> sa pagpamati sa iya mga propesor kay indi niya mapunggan ang pagwinasaag sang iya pamensaron. Pirme sia ginatawag sang iya mga titser kay nagakaurungan sia. Kon ginakaurungan sia, wala na sia sa sulod sang klasrum kundi ato na sa isa ka natago nga baybayon sa diin puti ang balas, esmeralda ang dagat, kag naharunan sia sang mga kahoy nga may bulak nga duag kalayo. Ato na sia kag nagapungko sa balas, ginhaklu ang matinlo nga hangin. Ang huni sang balud daw konsiyerto sang isa ka orkestra.
      	Bisan pirme sia ginainsulto sang iya <i><i>daddy</i></i>, palangga man gihapon niya ini. Naanad naman sia nga mahuy-an sa atubang sang iya iloy kag mga manghod. Naanad naman sia nga magkaon nga nagatalalagay ang iya mga luha. Siling gani ni <i>daddy</i> niya, kabingit kuno sa iya kay pang-telenobela lang ang iya IQ. Mauntat lang ang pangakig sa iya sang iya <i>daddy</i> kon magsiling na si <i>mommy</i> niya nga, "Dad, tama na ina." Amo lang ina pirme ang ginasiling sang iya <i>mommy</i> kag nagauntat man dayon ang iya <i>daddy</i>. Pagkatapos sina, kon wala na ang iya <i>daddy</i>, palapitan sia sang iya <i>mommy</i> kag agbayan kag hambalan nga, "Anak, pasensya ka na kay dad ha. Damu lang ina problema sa iya opisina." Pagkatapos halukan sia sini sa agtang kag bayaan. Pirme masaku sa ila trabaho ang ila <i>daddy</i> kag <i>mommy</i>.
      	Sang naga-eskwela na si Mario sa San Agustin, nakita niya nga bisan mango sia kag kontra sia sang iya <i>daddy</i>, masuwerte man sia gihapon kon ikumparar sa iya mga klasmeyt kay wala sia iya gapamroblema sa kwarta. Sa oras pirme ang pag-abot sang iya allowance kag sa pagpaenrol niya pa lang, ginabayran na sang pinsan ni <i>mommy</i> niya ang iya <i>tuition</i>. Indi pareho sang pila niya ka mga klasmeyt nga haluson gani makapa-<i>xerox</i> sang <i>hand outs</i> kag kon kaisa, indi pa makakuha sang <i>exam</i> kay wala pa nag-abot ang inugbayad nila sa matrikula. Pirme na lamang ginasiling ni Mario sa iya kaugalingon nga masuwerte man sia gihapon. Kag masuwerte gid sia kay ara si Karl sa iya kabuhi.

      
      
      
      
      
      
      








8







Title:Aswang
Aswang...
Tapos, ginakuno-kuno pa ining Lolo ko nga may lahi sang aswang. Siling sadto namon, siguro madamo nga kalalakin-an ang nahisa kay Lolo tungod sia gid ang nakapangasawa sa kay Lola. Himo-himo lang nila nga may lahi sang aswang si Lolo.		Manogtapos na sa pagkamaestra si Lola Salome sang tabanon ni Lolo. Ti, wala sang nahimo ang ginikanan niya kundi nga ipakasal ining duha. Siling ni Lola, sang una, wala gid sia nagapati nga aswang si Lolo. Mabuot man kuno ini kag masyado ka mapinalanggaon sa mga anak, labi na gid ang mga babaye. Si Tatay Nilo, ang amay ko amo ang subang nila ni Lola. Bale ako ang ila una nga apo.
	Si Tyay Soledad ang sumunod kay Tatay. Pito ka tuig ang ila lang-at. Pagkatapos ni Tyay Soledad. Sumunod si Tyay Regina, tapos si Tyay Milagros, panglima si Tyay Carlota, kag kinagot si Tyay Consuelo. Ining mga tiya ko, tag-isa lang ka tuig ang lang-at sang ila idad.
	Hubin pa si Tatay sang mangasawa. Sdisiotso lang. Bal-an mo naman sadto nga aga pa iya naga-inasawahay ang mga tawo. Onse anyos pa lang sadto si Tyay Soledad sang mangaswa si Tatay. Nagpatindog si Tatay sang balay sa tupad nanday Lolo Oka.
	Mapinalanggaon si Lolo Oka bilang amay sang iya mga anak. Mahuyugon ini sia magpaligo kag magsibin sa iya mga anak nga babaye halin pa sadtong gagmay pa ang mga ini. Man kon maestra ka, bisan sa balay, may dala ka pa nga obra. Ti, ginapabay-an lang ni Lola nga atipanon ni Lolo ang mga bata tungod wala sia sang tiempo.
	Indi sa pagpabugal, pre, pulos matahom ang mga katiyaan ko. Labi na gid si Tyay Consuelo. Mas magulang pa gani ako sini sa iya. Pareho ni Tatay, dakun a ako sang mamanghuran kay Hermie. Manog siyam na ako ka tuig sadto. Madamo sang mga solterito pa lang sadto nga gusto mangaluyag kay Tyay Soledad. Ugaling mahuyugon ining si Lolo Oka nga mangla-ut sang talibong. Ti, wala gid sang mga lalaki nga makapalapit kay Tyay Soledad.
<b> Kami nga mga Waay Diri, Waay Didto </b>
Alfredo R. Siva

	"Nong Pidoy, ari ka lang gali! Dugay na ako nga nagapangita sa imo! Kaina ka pa ginahulat ni Nanay sa balay...magpauli ka na! Karon dayon!"
	Wrong timing matuod ining utod ko nga si Onyok. Pinsaron mo, kon san-o pa ako ganado nga mgtan-aw sang bilyar amo man ang iya pagpauli sa akon. Ay, kanami gid pitikon ang iya ilong. Si Nanay naman 'ya, tuman gid sang killjoy. Ako lang ang pirme  niya ginapangita. Luyag niya, sa kada segundo, sa kada minuto, sa kada oras sang tanan nga adlaw kag gab-i, sa balay lang ako pirme. Susmaryusep, ano man abi ang kalingawan ko sa balay? Mamati sa radyo kag matan-aw sa telebisyon? Indi gid ako. Makatalaka kag makaulugot. Sa radyo, halin sa kaagahon tubtub sa tungang-gab-i, ang mabatian ko kon indi praise release sang mga pulitiko, parte sa insureksyon, sa graft and corruption, sa demolisyon, sa child abuse and exploitation, sa eleksyon kag iban pa nga syon. Mga syon nga waay man sang solusyon. Sa telebisyon iya, duha lang ka klase sang mga palagwaon ang akon matan-aw. Basketball kag telenovela. Luyag ko man magtan-aw sang iban nga programa, indi gid mahimo. Mangakig sila dayon. Kon medyo ginadimalas pa, gilayon nila ako ginapitik sa dulunggan. Number one fan ni Jaworski si Tatay. Si Nanay naman 'ya, paborito si Marimar. Matan-aw lang nila si Jaworski kag si Marimar, kontento na sila sa ila kabuhi. Manabaw lang ang ila nga kalipayan. Tungod kay Jaworski kag kay Marimar, bahala na kami ni Onyok nga ila kabataan. Bahala na kami bisan ano kag diin nga direksyon ang amon padulungan.
	Mabudlay matuod magpadaku sang mga ginikanan. Indi ko mahibal-an ang akon buhaton. Indi ko man mapaktan kon nga sila nagasubong sini, subong sadto. Daw waay gid sila nakatilaw sang pagkabata. Labi na gid si Nanay. Disisais na ako apang kon iya kabigon daw bata nga diutay. Luyag pa niya, sa iya luyo lang ako pirme. Waay ayhan siya ginatak-an sa akon nawong? Indi gid ako makadesisyon kon ano ang mayo para sa akon kaugalingon. Madamu siya sang mga ginadumilian. Bawal ang barkada. No dice ang sugal, inom kag sigsrilyo. Indi man puwede ang pangaluyag sa tsiks. Maayo man kay waay niya gindumulian ang pagkaon kag pagtulog.
	Ay kasubo! Ngaa pareho sini ang akon kahimtangan? Nabudlyan ako. Pamatyagan ko, pareho ako sang isa ka pispis nga nasulod sa hawla. Luyag ko man nga makalupad sang malayo kag matayog indi ko mahimo. Tapos, kon pamangkuton ko gani si Nanay nga ginasubong niya ako sini, ang sabat niya gilayon, "Ay abaw, Untoy Pidoy, bata ka pa kag waay sang buot! Pila ka adlaw, mahangpan mo man kon ngaa! Maghulat-hulat ka lang!" Maghulat-hulat? San-o pa? Kon indi na magbutlak ang adlaw? Kon maubos na diri sa kalibutan ang mga pesteng lamok kag langaw?
	Kon kaisa luyag ko nga nga maglayas. Luyag ko magpalayo sa luyo sang pinalangga kong nanay. Makadto ako sa isa ka lugar nga waay sang makakilala kag magpahilabot sa akon. Sa isa ka lugar nga diin ako ang hari sang akon kaugalingon kag maestro sang akon palaabuton. Ang nagaduha-duha ako. Diin ako abi makadto? Diin ang husto nga padulungan? Nagalibog gid ang akon ulo. Estudyante pa lang abi ako kag kulang pa sang mga nahibal-an. Kulang pa sang mga kinaadman para mangin madinalag-on sa mga pagtilaw. Kon mahimo sang akon paminsaron ang paglayas, indi sang akon dughan. Basi mapatay lang ako sa gutom, mabudlay na.
<b> Sa Lawod Sang Pangabuhi </b>
 Ismaelita Floro-Luza 
      Madugay nga nagtindog si Lorna sa tupad ni Dardo. Waay nagahulag. Nakadulog si Dardo sa pag-uba sang iya sapatos kag tinulok ang nawong sang asawa. Nagatamod gihapon ini sa pito ka panid nga beintehon nga tinunghol niya. Sueldo yadto ni Dardo para sa isa ka kinsena. Kag sa nawong ni Lorna, amat-amat niya nga namasnahan ang pagkulap sang gal-om. 
      "Ini lang?" Nabatian ni Dardo nga hambal ni Lorna nga naladlad sa gihapon ang kamot. 
      "Siento kuarenta na lang ina," waay sa buot nga balos ni Dardo nga pinadayon ang pag-uba sang sapatos. "Binuhinan ko sing bale kuarenta. Beinte sa alamotan namon sa bangkete ni Mr<pd >.</pd> Velasco (si Mr<pd >.</pd> Velasco kaupod ni Dardo sa opisina nga manogrtiro na sa palangakoan), napulo para sa regalo namon sa iya ka gang napulo binayad ko sa utang ko sa kantina sang opisina." 
Larawan sang isa ka lutos nga nakapungko si Lorna sa kaatubang nga sopa. Daw indi gihapon makapati. Nagakurinot ang agtang. "Ano sa banta mo ang matabo sa aton sa sinto kuarenta nga ini, Dardo?" 
      "O," nakapukwat si Dardo. 
      "Ang kuarta mo," hilmonon na ang pagkabasag sang tingog ni Lorna. "Aba, ano sa laom mo ang buhaton ko diri? Sa hinakay sa balay, kuarenta. suga, otso. tubig, lima. sa utang sa tindahan, beinte singko na tanan. Bugas, sud-an! Ang sapatos pa nga ginapangayo ni Dandoy mo para sa boy eskauting. Pamasahe mo kag panigarilyo! Maayo kon indi blue seal. Aba, pesos siguro ang kaha kag isa ka maghapon mo lang nga suyop." 
      "Ara ka naman! Buisit nga." Hinali nga tumindog si Dardo. "Gumwa naman ang litaniya nga ina. Ano ka bala!" 
      "Ano ka bala!" Balik nga binghal ni Lorna. "Anhon ko ining kuarta mo?" 
      "Di, paiguon mo bisan paano!" 
      "Paiguon? Nahibaloan mo bala nga magalitik naman ang ulo ko sing paigu-igu sini? Aba, ang badyet ko bisan anhon ko na sing unat indi na gid mahimu! Duha pa abi ang nagagatas sa mga anak mo." 
      "Mahimo bala?" Pugong ang pagbungat ni Dardo. "Karon na ina. Ginagutom na ako." 
      "Maayo ka imo kay. 
      "Indi ka bala mag-untat?" Singgit na nga balikid ni Dardo. 
      "Indi! Ngaa indi mo bala luyag nga mabatian ang kamatuoran nga kulang ang pamilya mo?" 
Apang ang kasingki sang panalambiton ni Lorna hinali nga nauntat. Hinulikap niya ang iya nawong nga hinali nga uminit bangod sa tupa sang kamot ni Dardo. Masakit! Mabinhod! "Tinampa mo ako!" 
      "Nagapamilit ka!" Hinali nga tumalikod si Dardo nga daw sadto lamang makabugtaw sa kamatuoran nga napatup-an niya sing kamot ang iya tiayon. Apang nalimot sia sa kaugalingon. Sa una nga kahigayonan sa ila pagpangabuhi karon lamang niya napatup-an sing kamot si Lorna. Waay gid sia makapugong sang iya kaugot. 
<b> Sa Alinsuso Sang Iluluthang </b>
Victorio L. Hinolan 
      Handurambongnon. Nagalabyog sang iya bulawanon nga mga guray ang nagahinalup nga adlaw. Makanay kag mabugnaw ang dapya sang hangin. Malinaw ang lawud nga nagahanul-hanul lamang ang dagat timaan nga malinong ang hinudlaw. Nagapamulak sing mga tao ang matahum kag dalayawon nga plasa sang Dakbanwang Bakolod. Namondak-pundak sila katulad sa pagbinahinbahin sang mga pispis sa manuhaytuhay nilang balahibo. 
	Sa isa ka hambal, napinig sa isa ka duo gang mga pilakan, sa isa ka duog man ang mga mamumugon, sa liwan nga bahin ang mga pumalatikang; sa isa man kabahin ang mga manogbulong, sa isa man kapihak ang mga mananabang, samtang sa tunga, sa <i>Bandstand</i>, nagatindog ang mahagoyhagoy nga tao kag sa iya luyo nagalingkod ang mga puno-puno sang hangaway-pungsodnon; kag sa palibut sang <i>Bandstand</i> nagabantay sing mayo ang mga hangaway-karabatanan nga ang amo ginalikusan man sang mga Humalanas-hangaway, <i>Trainees</i> . Makaluluyag nga matang pispis-danyag (<i>bird's-eye-view</i> ) ang amo gna pugawa sang kakdaygan sang plasa. 
	Ang amo nga danyag angay sa nanariaring duag nga mga sinipad nga ginpongpong sa isa lamang ka gukup. Matuod kay sa amo nga panglingaw-lingawan sang mga masinakiton sing kasingkasing nga mga pumoluyo sang Dakbanwang Bakolod, makita sa amo nga tion ang nanuhaytuhay nga sari sang tao sa tanan nga sahi sang pangabuhi. Sa amo nga pagtililipon nila, malinong sila katama, tulad sadtong nagasaulog sila sang balaan nga misa sang pagkapatay sang Diwa. Anggid sila sa malinaw nga lawud sa bulan sa Mayo nga bisan ang ila paglingi-lingi talagsahon lamang. Halus ang tanan nga mga mata napansal sa kawayanon sing panglawas nga tao nga ginapaabut sang tumalan-aw ang pagtikab sang iya sini mga bibig. 
-Ngaa kakdamu sang mga tao diri sa nakawaan-banwa? May ano karon diri? - pakiana ko sa akon kakilala nga nagatindog nayon sa pundok sang mga mamumugon. 
- Kay magahambal karon si Donato Flor de Caña, ang labing bantog nga mamantala kag manogpamulong-pulong dili lamang diri sa mga puod nanday Sumakwel, Bangkaya kag Paiburong, kondi tubtub sa pulo ni Lakandola. Amo ini ang katapusan niya nga pangabay, ang pagtusngaw sang iya busilangnon nga balatyagon sa atubangan sang kadamuan kay buas luthangon na sia sanglit ginpatay niya ang labing gamhanan nga tao sini nga puod. Si Don Basilio Kisman, ang diktador sining duta sang kalamay. - amo ang sabat niya sa akon. 
- Ti, diin na ina si Donato Flor de Caña? - usisa ko sa iya. 
- Inang nagatindog bala sa <i>Bandstand</i> nga daw si Abe Lincoln sing panglawason. 
- Kon amo, mamati man ako kay ginasugid gid ini si Donato Flor de Caña nga maisug sing dila kag isululat. - ang himulongon ko sa akon man lamang, mga wala na maglakat pa don diin kondi nagtindog na lang sa luyo sang akon kakilala. 
Kay amo ang ginapaabut sang tanan, nagsugod gid man paghambal ang bantog nga manunulat. 
<b> Kon Ang Katarungan Lugipon </b>
Ariston Em. Echevarria 
Buas sa kaagahon, sa dili pa magmusiaw ang adlaw sa Sidlangan, kuhaon nila ang labing hamili kag balaan nga bugay kay Abraham del Cielo. Huo, kuhaon nila ang iya kabuhi, bayad sang duha ka kabuhi nga iya nautang. Lamang nga makakita sia sang iya anak nga tagumatayon, ang iya anak nga nagtagumatayon sa tapus ang iya pagbatas sang kasakit. 









8







Title:Mga Diperensya Sia sa Lawas, Apang...
May Diperensya Sia sa Lawas...	
	"Nay, maeskwela ako," pamilit ni Elpidio sa iya mga ginikanan.
	Sa sobra niya nga paghibi kag pag-uloulo nagdesisyon gid man ang iya mga ginikanan nga ipalista sia as Grade 1.
	Kag nagsakripisyo si Elpidio agad lamang ini sia mag-alam. Nagsakripisyo ang iya amay kay sa adlaw nga may klase, ginapas-an sia sang amay pakadto sa bulothuan. Wala pa sia sadto naga-crutches kay indi pa sia makahibalo maggamit sini gani ginaantusan sia sang amay sa pagdul-ong-sugat sa bulothuan. Kag natapus niya ang iya pagtuon sa elementary nga nagapanguna sa ila klase. Sia ang valedictorian sang magtapus sia sa ikan-um nga grado. Nagpadayon sia sa pagbuthu sa sekondarya sa Assumption College sa Samar sa diin nagtapus man sia nga valedictorian.
      Madamu ang nakadayaw sing kaalam ni Elpidio bangud sa pihak sang iya depekto sa lawas, sia sa gihapon ang nanguna sa sekondarya sini nga tuig. Indi gid malilong nga ginbugayan sia sang Diyos sing kaalam bilang himawi sang iya diperensya sa lawas.
	Nagpadayon si Elpidio sa kolehiyo. Wala na mahul-an ang iya amay sa pagdulodul-ong sa iya kay sumugod pa sang sa high school naggamit sa sia sang crutches agod makalakat sia nga nagaisahon lamang. Nagpalista sia sa Jose Rizal College sa Manila kag nagkuha sang Bachelor of Science in Business Administration.
	Bangud nagtapos naman sia sa kolehiyo nga may mataas nga kadungganan, mahapus sia nga nakakita sing palangitan-an. Ginkuha sia bilang isa ka instructor sang Our Lady of Peace School nga ginadumalahan sang St. Paul Sisters. Dugang pa niya nga obligasyon amo ang pagserbe nga pangulo sang asosasyon sang mga manunudlo sa ila buluthuan. Tungod sang iya kaalam ginpili sia sang tanan nga mga manunudlo sa amo nga eskwelahan agod makapangulo sa ila. Indi lamang ini ang iya gintungdan. Bilang dugang nga hilikuton, nagatudlu sia sang graphic arts tagsa ka sabado sa bumuluthu nga maluyag sini nga kurso. Kag ini libre.
	Wala labot sa iya kasakuon sa buluthuan, si Elpidio masaku man sa mga aktibidades sa simbahan.
<b>Juanita Cruz</b>
<b>Nobela nga Nasulat sa Panugiron kag sa Bisaya nga Hiligaynon</b>
<i>Magdalena Gonzaga Jalandoni</i>

<b>I - Ang Akon Panimalay</b>

Nakilal-an ako sa ngalan nga JUANITA CRUZ, kag nabun-ag ako sa isa ka panimalay nga ginkilala nga isa sang labing manggaranon sa Bag-ong Banwa nga akon natawohan kag nadakuan. Nakasiling ako sini kay sang imuklat ko ang akon mga mata sa kasanag sang adlaw, namulalongan ko nga isa ka puluy-an nga daku, matahum kag maaliwanay ang akon ginaluntaran. Isa ka masangkad nga wayang nga punu sang mga rosas, hasmin, asusenas kag iban pa ang nagabuta sini sing duag kag kahamut, kag lunsay malulut nga mga lanton kag ambahanon ang akon ginapamatian sa akon paglibut.

Namanghud ako sa duha ko ka utod nga lalaki, kag, kay bugtong ako nga babae, natingub sa akon ang bug-os ang pagpalangga sang akon mga ginikanan kag kauturan. Wala ako makabati nga ginahingadlan ako sa balay sang hayo nakon nga "Nita" kay "Inday" ang pagtawag sa akon nanday Tatay, Nanay, Manong Chito kag Edgar. Nagsunod man nanday Tiya Doray nga amon mayordoma, tubtub sa katapusan nga <i>laguartero</i> sa silong.

Ang akon amay nakilal-an sa ngalan nga Don Macario Cruz, ka gang akon iloy kay Donya Beatris De Asis, isa ka kalibugan sang Katsila nga may tuman gihapon nga laanyag sa pangidadon nga katlu-an kag walo ka tuig. Sia maligdung kag palasimba, malulu, kag mapinalanggaun sa mga anak, ilabi na gid sa akon kay babae ako kag kamanghuran. Ang iloy ko isa ka kolihiyala sa kolihiyo sang mga madre, kag bisan Katsilan-on sing pangnawong, may panimuot sang isa ka tunay nga baba nga Pilipinhon, makigbalay kag kaaway sang bisyo nga sugal kag pagpanumbalay. Bangod sini natingub sa iya ang pagmahal kag pagpalangga sang akon amay. Ang akon amay isa ka lalaki nga may tindug kag may tinun-an nga mataas, subong man nga may daku nga ikasarang sa pagdumala sang pangabuhi kag pagpatikang nga magdaku ang amon manggad. May apat kami ka asyenda nga dalagku sa Negros Nakatungdan, walay labut sa malapad man nga mga humayan, kapunungan kag kalubihan nga nagapatubas sing linaksa nga pilak sa tagsa ka tuig.

Sa amon nga banwa nga isa sang labing daku kag masadya nga iping sang bansagon nga siyudad sang Iloilo, ang amon panimalay isa sang mga lutag kag ginataha. Si Don Macario Cruz isa sang mga ginahangad diri, dungganon ang amon panimalay kag ginakilalam indi lamang sa bug-os nga puod sang Iloilo, kundi tubtub pa sa kaiping nga mga puod, tubtub sa manggaranon nga puod sang Negros Nakatungdan.

Ini nga mga tinuig nasakop sa panahon sang Katsila, nga ang may alam, may manggad, kag ikasarang sa pangabuhi, amo ang labi nga ginatahud sang kubus nga mga timawa. Sila ang tag-angkon sang tayuyon nga pagsakdag sang mga bukay nga gumalahum, nga amo man ang ginhatagan nila sang labi nga kaalwan kag paghangad. Si Tatay isa sang mga kahirop sang prayle nga kura ka yang amay ko anak sang isa ka manggaranon nga kapitan sang Bag-ong Banwa. Ang ngalan ni Tatay labi nga ginataha sa banwa, kag si Nanay kinilala nga labing magayon kag dungganon nga asawa sa pagkabig sang kadamuan nga banwahanon. Ang akon magulang nga si Manong Chito nagapangidanon na sing napulog duha ka tuig, napulo si Manong Edgar kag pito pa na man ako. Kami nga tatlo mga malabwak sing panglawason, matahum sing tindug kag pangnawong, kag lunsay mga utokan nga suno kay Tatay magsandig kami sa maayo nga kaliwat nga amon gingikanan. Sa panuigon ko nga pito ka tuig, maayo na ako magbasa sang "kartilya" kag sang "katon." Madamo na nga palangadion ang akon nahibal-an kag halos nasaulo ko na ang bilog nga "tuksuan." Ini bangud sang maid-id nga pagtudlo sa akon ni Nanay nga sa linghud ko nga paniguon amo ang nangi mapisan ko nga manunudlo sa sulod sang balay.

Si Nanay nagapangalawat adlaw-adlaw. Gindala niya ako sa iya pagsimba kon Sabado kag Domingo, kay siling niya maayo gid nga magpalasimba ang mga kabataan, labi na gid ang mga babae nga tagsubong sa akon. Sa tagsa ko ka pagsimba ginapasul-oban ako in Nanay sing mga bestida nga sukla nga matahum sing tabas. Sang isa ka Sabado  nakapanapot ako sing bayo nga lubos puti nga sukla nga natakdan sang engkahe nga malahalon kag nagakalo ako sing puti nga may mga bulak kag mga plumahe nga malahalon man.  Isa ka abyan ni Nanay nga babae ang nagtamyaw sa akon sang paggua namon sa simbahan. Ginhalukan ya ako sing makunyagon sa magtimbang nakon nga nawong, kag nagtulok sia sa kay Nanay kag sumiling:

"Kumare, nga pagkatahum kay Nita, kag daw buhi nga anghel sa akon panulok. Kon magdako ini nga bata, mangin isa sang labing magayon nga babae nga Pilipinhon. Tan-awon mo ugaling kay madamo nga 'maayong gab-I' ang mabaton ninyo ni Kumpareng Kayong."

Amo ini ang hayo ni Tatay nga pagtawag sa iya sang iya mga kahirop. Kag si Nanay yumuhom na lamang kag sumabat sang mahuluy-on: "Kinaandan ang dagway ni Nita ko, kag lakas na ina, Kumare, ang pagdayaw mo sa anak ko."

"Indi kay palakas inang akon hambal, kay matuod gid ina bisan sin-o ang patan-awon mo kay Nita."

Sang pagbinulagay namon sa ganhaan sang simbahan, ginhalukan ako liwat sa magtimbang ko nga nawong sadtong maligdung nga kumara ni Nanay. Kag ako nagkapyut man sa iya butkon kag gintuluk ko sia sang malawig kag nagyuhum sa iya sang manayanaya nga kinaandan sang lamharon nga kabataan.

Sa tagsa ko nga pagsimba sa Sabado kag Domingo sing aga, makita ko sa simbahan ang maligdung nga kumare ni Nanay. Apang wala na matabu liwat nga nagkandungan kami sa paggua sa simbahan, kay nagakatabu nga mauna ukon maulihi man sia sa amon paggua. Nasayuran ko gikan kay Nanay nga si Kumare niya Minang ang iya pagtawag sa amo nga babae. Asawa sia sang isa ka maestro kantor nga si Maestro Gabriel kag may isa sila ka anak nga lalaki kag isa man ka babae nga amo lamang ang ila kalipay sa pangabuhi.

Ang iya dagway nagapahayag sang kasarangan nga pagsinalayu, kay sa tagsa ko ka pagkakita sa iya sa simbahan, nagasaya lamang sia sang merino nga itum, nagamantu man sang madamul nga itum, subong nga nagakurtso man sang itum. Kag indi ko malipatan nga ang ginabayu niya sang masunsun amo nga ang sinamay nga lanut, nga nangin anyu sa mapainubuson niya nga dagway. Tama na sa iya ka palapangadi, kay halos itungkaaw ni Tya Minang ang iya ulo sa pagtamud niya sa madamul nga debosyonaryo kag sa pagkatapus ibulos na naman niya ang rosarito kag pangadian sa iya kamut. Madamu pa gid ang nahibulan ko nahanungod sa kay Tiya Minang nga ginsugid sa akon ni Nanay. Imol ang ila panimalay kay si Maestro Gabriel puno lamang sang mga mangangamba sa simbahan. Ang kinitaan sang iya bana, nga nagagikan diri, amo ang nagasakdang sa ila pagpangabuhi. 

Apang saa ila pagminyo, malipayon sila sa malinung nga pagpangabuhi. Naglipay sa ila ang duha nila ka anak. Ang kamagulangan nakilala sa ngalan nga Ely ka gang kamanghuran indi iban kundi ang mahirup kag malulu ko nga Igsuon Lina. Ihada sia ni Nanay kag kabutho ko sadto sa una nga halintang sang pagtulun-an.

Sa pagtuman sang mainanggaun ko nga pangabay nga mangin kahampang ko si Igsuon Lina kon Domingo pagkatapos sang misa mayor, ginpangabay man ni Nanay sa kay Kumare niya Minang. Pangabay ini nga wala man igdingut sang iya kumare. Amo ini nga magkabuylog kami ni Igsuon Lina sa pagsimba. Sadto ang mga kabataan nga mga babae sa pangidadon nga pito ka tuig, ukon lapaw, nagakalo sang malahalon nga depaha nga natakdan sing mga litson, mga bulak, kag mga plumahe kag nagabistida sang malahalon nga sukla. Amo ini ang sari sang pagpanapot sang kabataan sang may igkasarang kag amo ini ang akon pagpanapot. Samtang ang kay Igsuon Lina, kalo nga baratuhon nga nalistunan lamang sang puti, kag perkal lamang ang iya bistida. Apang si Igsuon anyuan man sa sini nga naug kag wala man nagahangad nga maglapaw pa diri ang iya pagnaug, kay amo ang iya naanaran sa inimol nga pagsinalayo nga iya namat-an. Nalipay gid sia sang tuman kon sa mga adlaw nga tughapon sang Paskua, ukon sa mga adlaw sang Semana Santa, mahatagan sia ni Nanay sing duha ukon tatlo ka panid nga bestida nga nanuhaytuhay sing duag kag sing abaniko. Sa sini nga mga dulot lumos si Igsuon Lina sa kalipay, kag wala man sia nagapakakulang sa pagdulot sa amon ni Nanay sang inalat nga bunga sang lumboy, sirgwelas, galangan, ukon anano pa dira, nga sarang madawhat sang iya kamot sa ila katamnan. Nasayran ko gikan kay Igsuon Lina nga si Ely magulang sa iya sing duha ka tuig. Apang wala ako sadto makakita kag wala ko man pagtubaya, kay sadto wala ako sang luyag sa pagpakighampang sa lalaki.

"Igsuon, pasyar ka sa balay, agud makita mo man ang amon pikoy nga nagahambal kag nagakubyal sa hawla. Sa balay madamo kami sang hamulak nga mga tanum nga nagalibot sa luyo sang amon bubon, kag kon makita mo, maluyag ka gid matan-aw."

Ini nga pangagda makapila na ipabati sa akon ni Igsuon ko Lina, kag makapila ko man ipabutyag kay Nana yang akon tinutuyo sa pagkadto. Apang isa lang ka katarungan sang akon iloy ang tagsabdong sang akon luyag: "Amo ina ang luyag mo nga indi ko igkatugot sa imo, Anak, kag tubtub kon san-o indi ko gid igkatugot nga magkadto ka sa puloy-an sang imol, kay matun-an mo ang inimol nga pagsinalayo, ka gang barubal nga pamatasan sang mga tao nga kubus sing tinun-an."

Ini ang pabutyag ni Nanay nga indi ko gid mapamatukan, kag sa pangidadon ko sadto nga pito pa lang ka tuig, nagakasubo na ako sa pagpamati sini nga hambal. Sa lamhad ko nga pangidadon, bug-os ang akon pagpati nga ang tagsa ka tawo, may kinamatarong sa pagpakigsimpon sa isig niya ka tawo kag walay dulunan nga nagalatid sa pangabuhi.


Sang ulihi nga pangagda sa akon ni Igsuon Lina, wala ko mahimunggi ang pagpanidsid sang luha sa akon mga mata, kag ang tampad nga pagsabat sang walay hinalung-ong nga bata.









8







Title:Ang Sikreto (2)
Ang Sikreto...
Sa amo nga pamaagi, basi pa man makakita siya sang sabat sa mga pamangkot nga indi niya man lang gani maporma. Sa iya pangabuhi, wala na siya kabalo kung para ano pa nga nagapangabuhi siya. 
	"Yari na ang lawas sang Diyos sa akon pero nga-a nga daw wala giyapon sang kahulugan? Para diin pa ang akun pagginhawa?" pamangkot ni Lorna sa kaugalingon.
      ***
      Sang isa ka Domingo, pagakatapos misa, may naagyan si Lorna nga bata nga nakadasma. Ang iya guya napuno sang dugo.  Iya ini ginbuligan makatindog kag gindul-ong sa ila balay, kung diin ang iloy, nagapang-abaw-abaw gid. Bangud ang iloy indi na makapanumdum sang eksakto, siya na lang ang naghugas sang itsura sang bata. Magamay man lang ang pilas, pero kay ara sa ulo, madugo. Ginapasalamatan siya sang nanay kag ginhagad pamahaw, nga iya naman ginpangindi-an. Nagpangapi na lang sila kag nag-istorya. Ginapamangkot siya sang babayi nga isa kung may bana na ini. 
      "Huo." 
      "May bata?" 
      "Wala."
      "Pila na katuig?" 
      "Wala pa isa." 
      "Ah, maabot lang na, akon gani, kibot ka lang, anum na sila."
      Nagngirit lang si Lorna. Indi na niya gusto nga i-istorya ang iya gin-agyan kay ang pilas sa iya dughan, wala pa mapali kag masakit kung matandog. Nag-untat ang iloy sang bata kag nagtulon.
      "Kibot ka lang, kung kaisa, wala na ang imo bana..." 
      Nagtabon ang babayi sang iya mata. Pareho kay Lorna, indi niya naman gusto i-istorya pa, siguro preska pa man ang pilas, kag masakit man kung maminyar.
      Nagpungko ang duha ka babayi nga nagaatubangay, pero daw wala nagakit-anay ang ila tulok, sa ila agsadan ang bata nagadalagan naman liwat.
      Ginpadal-an siya sang tulalahon sang nanay sang bata. "Day, tipigan mo ang imo nga bana ha. Biskan lalaki lang na sila, kag masami ulugtasan, mayo na lang ina sang sa isa ka lang nga naga-atubang sa bwas nga wala kasigaraduhan. Kung ara siya sa tupad mo, sigurado ka gid nga sa bwas may upod ka naman sa imo mga problema..."
      Nagduko ang babayi, nagpasalamat si Lorna sa iya, sa mga recados nga ginpadala niya.
      "Day, ang importante gid, indi ka malipat magpasalamat sa imo bana. Sa ulihi, panumdumon mo, nga-a ikaw gid ya ang iya ginpili nga tipigan, sa kadamuon sang babayi sang kalibutan? Ikaw ang pinili sa pinilian. Indi malipat ha, istorya mo sa iya ang imo kadalag-an. Ang imo ambisyon sa kabuhi, ang gusto mo itukod."
      "Salamat gid, Manang."
      Sadtong isa ka Domingo sang kaagahon, nagpauli si Lorna nga may bag-o nga mga mata. Nakita niya ang bana nga bag-ong bugtaw kag naganganga nga may ginapanumdum. 
      ***
      Pagkatapos nila pamahaw, ginhagad ni Lorna si Ding nga magpadowntown kag maglagaw, nga kung sa diin naghambal si Ding nga huo. 
      Naglakat sila sa siyudad. Pagkatapos ni Ding pagunting, nagdesisyon siya, nga ang sikreto sa iya damgo iya matukiban kung sige siya mangabuhi, gani gin-istorya niya kay Lorna ang plano nga magsupot para magbakal jeep, tapos dugangan niya ini sang iban pa nga unit, tapos dugangan niya sang taksi. Si Lorna naman, hambal niya, dapat magbalik sa pagkanta, ukon sa pagkakahera, ukon kung gusto niya, mag-eskwela liwat sang caretaker ukon kung gusto niya, mag-adopt sang bata.
      "Kagwapo gali sa imo, pangga," hambal ni Lorna. Ginhambal ni Lorna nga wala na ang uban sa iya alipudwan. 
      "Bal-an ko," hambal ni Ding kag nagkadlaw. Si Lorna naman nabal-an na ang sikreto. Ginhalukan nya ini sa bibig, nga wala niya pa maubra maski kay sin-o. 

<b>Matahum si Lola Sanang</b>
(Halin sa "Balangaw sa Tingadlaw: A Collection of Short Stories in Hiligaynon, ni Quin B. Baterna, 2008)

      NAGADULODALAGAN si Lola Sanang. Mapagsik ang iya lawas kag daw may kuyos ang iya mga tiil pagkatumban gid niya sa duta gikan sa iya ginapuy-an. Sakurinot niya nga pisngi nga buntangan niya sing papula nagabiray ang malapulot nga yuhum.
	"Huhuhoooy, indi nila ako madumilian," natuaw niya nga dumulog kag patungan sing panan-aw ang ginhalinan nga balay. "Wala sing latid ang gugma. Wala sing nakulong nga balatyagon. Hilway ako sa pagpatungod sing pagpakamahal sa lalaki nga akon nahamuotan. Hilway ako!" Kag lwat nga nagtikang sia nga daw naglabi ka mag-an ang lawas.
	Sa kahimtangan ni Lola Sanag halos mabatian niya ang paglanton sang iya kasingkasing. Malulot. Kapin pa kay suot niya ang matahum nga bestida sang iya apo nga dalaga nga nahuman sa binag-o nga moda. Sang tan-awon niya kaina ang kaugalingon sa salaaming, angayan gid sia. Ambot kon nasapwan niya ang halughalog kag nagainukot lamang sa iya dughan kag balikawang bangod huyos kag payos na ang iya. Apang a, bagay gid sa iya. Labi sia maanyag. Pat-od nga dayawon sia ni Dolpo. Kailaan!
	Liwat nga bumoylo ang pasulosalida ni Lola Sanang. Basi ulanan naman sia. Nagaguto ang gal-um kag daw matupa na. Mabudlay na nga indi naman niya Makita si Dolpo. Nasayran niya nga sa subong nga pagduko sa katundan sang halos ginakupalan sang gal-um nga adlaw, didto na ang ulitawo sa talamnan. Naghulat sa iya. Ayhan maukod nga nagasuk-ay sang duta para sa ila palaabuton. Katam-is panumdumon.
	Dumulog si Lola Sanang sang masiplatang ang matahum nga mga bulak sang tapulanga nga nagatulubo sa higad sang alagyan. Indi bala nga isa ini sang mga nahunahuna niya kaina? May dala gani sia nga sibit. Kag, o, daw nagapamaypa ang kapula sang mga bulak. Gintawag sia. Ginaagda nga mag-ipu. Ibutang sa iya dughan. Subong sang ginabuhat sang ulay nga dalaga nga wala pa marimugi ang makagalanyat nga sinipad sing tun-og sang kahapunanon. Putli!
	Indi bala nga putli si Lola Sanang? Kanunay! Isa man lamang ang iya nangin kahagugma.Kag wala man gani sila magdayunay. Napatay ato sa patag-awayan. Soldado. Binilin sia nga nagsapupo sang ila kahapon kag nag-alila sang mga handumanan tubtob nga lumipas ang mga tinuig. Wala lang mahibaloi karon nagahigugma na naman sia.
	Pumalapit si Lola Sanang sa puno sang tapulanga. Indi niya mapamatukan. Nagapamutong ang kasiri sang mga sipad. May balani nga nagtandog sang iya handum. Isa, duha, makuha sia. Naka-ipu.
	Ginahimutaran ni Lola Sanang ang mga bulak nga iya ginauyatan. Ginpahiling-hiling.Makailibog. Dinuong sa wala niya nga dughan. Tinamdan. Bagaygid! Nagasantu sa pintukpintok. Sang ginasuksok. Niya nga bayu. Wala'y duhaduha, magadugang pa gid ang pagkamahal ni Dolpo sa iya. Nakaulong-ulong sia nga sinibit ang mga bulak. Matapos ang pangaduha nga pagtamod, kinumpas niya ang tuo nga kamot kag maglikiliki ugaling bumuyong.
	Apang nakadulog si Lola Sanang sang mabatian nga may nag-aruk-ok. Nasumalang gilayon sang iya panan-aw ang isa ka bata nga lalaki nga nagapanuigon sing mga napulo'g isa ka tuig.
	"Tira, Lola Sanang," siling sini nga padayon ang pagkadlaw. "Angayan ka gid gali magsaot sa tunga sang dalan."
	Tinulok anay sing masakitni Lola Sanang ang bata. "Pwe!" Wang-ig niya nga nagamugot ang ginhawa. "Ginapahilabtan gid ninyo ang pagpatahum ko." Tumalikod sia nga pginpasambil pa ang bibig.
	"An okay daw buang ka sa ginahimu mo, Lola Sanang."
	"Animal mo, e!" Bumalikid sia liwat na tinamdan dayon ang bulak sa dughan kag sang Makita nga nagakabit gihapo, amo kag tumadlong sa pagtungkaaw. "Tulolulo," ginpapiri ang dila kag padiwalan ang kahambal. "Ano ka timo man. Isugid ta gani kay Dolpo ko, ha..."
	Nag-utoy-utoy anay ang bata sa pagkadlaw. "Dolpo ha... Dolpo ha..."
	Wala na magtingog si Lola Sanang kundi nga pumalayu na lang samtang nagakutibkutib ang bibig sa kaugo. Nabilin ang bata nga nagakaham-ot ginhapon sa nasaksihan nga hulag kag hambal sang tigulang.
	Bisan sin-o lang ang makatalupangod sang ginabuhat ni Lola Sanang, indi makahimugong sa pagyumo. Bangod ayhan nasayran nila ang iya kahimtangan? Apang indi tiku ang iya isip. Bag-o kag lamharon...
	Kon mga bataon pa lamang si Lola Sanang kag mag-angkon sing subong nga panggiho, mahimu masiling nga nagbuang sa gugma; nga ginhiwitan sang lalaki kag ginangaluyagan sang iya magulang. Kag ginakabig gain niya nga utod ang mga ini.
	Nangimon gani si Lola Sanang kay Sioning nga iya apo sadtong iban nga adlaw kay inapas sia samtang nagatungango kay Dolpo nga nagapingkas sang talamnan. Hinagad sia sang dalaga nga magpauli na apang namiriphi sia kag sang piliton sia sini, winakli niya ang apo kag magsiling, "A, kay ikaw ang mabulos diri? Kaayo man sa imo, manang. No pwede, indi mo maagawan si Inday Sanang mo. Kabuhi ang ginapuhunan ko sa pagbantay diri sang ako minamahal..."
	Wala gid sadto magpatubaling si Lola Sanang bisan nga daw mahibi na si Sioning sing uloulo. Nahuya man siguro ang dalaga sa ginabuhat sang lola. Apang sa kay Lola Sanang, mapag-on ang iya pamat-od na indi maghalin sa pagbantay kay Dolpo tubtob nga indi ini magpauli. Kag maayo na lamang kay temprano pa man paghukson sang pamatan-on ang ginaarado nga karabaw gani nakapauli sila sing maaga ni Sioning nga wala man sadto magbiya sa iya.
	Apang bisan pa. Naakig gid si Lola Sanang kay Sioning. Isugid niya kuno sa ila iloy kon mag-abot ini halin sa tabok. Nanay man ang pagtawag niya sa iloy ni Sioning nga iya hinablos.
	May pila adlaw na nga napanutoan ni Lola Sanang ang pagkadto sa talaman ni Dolpo. Ano abi kay luwas nga indi gid man malayu sa iya ginapuy-an, sadtong indi masaku ang ulitawo sa hilikuton, masami ini nagalabay sa ila ugsaran bangod nga alagyan ini pakadtosa tiyanggi nga ginasukian sini.
	Nakursonadahan ni Lola Sanang si Dolpo sanglit suno sa iya, wala'y sapayan nga maambong kuno ang ulitawo, mapisan kag sarang masaligan sa pangabuhi, mahinangpanon pa kag makapahalipay gid sa iya.
	Kag sadtong nahauna nga mga inadlaw sang magpamuno gid ang kaluyag ni Lola Sanang kay Dolpo kag sang masayran sang iya hinablos nga si Tya Trining kag sang mga kabataan sini ang iya ginabuhat, ginbantayan gid sia sing mayo. Nahangawa ang mga ini basi ano ang matabo sa iya sanglit luwas nga maabutan sia kon kaisa sing ulan, basi makadalin-as pa sa madanlog nga kahon. Apang sang ulihi bangod nagapamilit gid sia kag wala naman sing ginabuhat nga malain, pinabay-an na lamang sia kag ginasugat na lang kon hapon sa talamnan ni Dolpo. Nagapatugsiling man siguro sanday Tya Trining.
	Kaina amo ato nga sang masayran ni Lola Sanang nga natulugan si Sioning kag wala man dira ang manghod sini nga si Herman ka nagpabanwa sa pagsugat sa ila iloy nga nagbakasyon sa tabok, dalidali sia nga umilis kag pumabros paidalom.
	Karon samtong nagahilapit si Lola Sanang sa talamnan ni Dolpo indi matipon ang pagdagubdob sang iya dughan sa kakunyag. Ano ayhan ang buhaton ni Dolpo kon Makita sia nga nagpahipid, matahum ang suot kag may bulak pa sa dughan? A, ayhan simbahon sia, ludhan, dulutan sing mga ambahanon kag binalaybay subong sang isa ka diwata nga nabasahan niya sadto sa mga libro; ginahangad, ginapakalangit sang ambungan nga mga prinsipe! Mabulong gid ang nagapanukdol niya nga kahidlaw. Makapaayaw-ayaw naman sia sing paghimutad sa iya idolo.
	Bisan kon kais nagahandum man si Lola Sanang nga makugos sang mabakod nga mga butkon ni Dolpo, apang wala niya ini ginahingabuta. Ambot kon nagatipig gid man sia sang iya pagkaulay nga sa pagsampot niya sa talamnan ni Dolpo, matapos niya mabugno ang pamatan-on kag mapakitaan ukon mahatagan sang iya dala subong sang dulse ukon hampanganan, dayon man niya sina pungku sa kahon kag magpanampuay samtang malingawon ng nagatan-aw sa nagaaraado sing maukod nga ulitawo.
      NAKADULOG si Lola Sanang sang nagahilapit na sia sa talamnan ni Dolpo. May nabatian sia nga naghinuganas. 
Tumangla sia. Ulan! Wala na mahawiri sang langit ang nagapangnwkanaw nga gal-um. Nagpadulong.
	Pinalagaw ni Lola Sanang ang iya panulok sa kabug-osan sang talamnan. Ato si Dolpo! Nagahingapos sang nabilin ng isa ka kahon. Ano bala ang iya buhaton? Mapauli na lang sia? Indi! Kanugon sang iya mik-ap, sang pagkahusay sang iya buhok, sang iya makagalanyat nga bestido, sang bulak sa iya dughn, kon indi mn lang Makita sang iya ginahigugma!
	Kinahanglan magdalagan si Lola Sanang agud makapalapit gilayon kay Dolpo sa wala pa madagin-asi sang ulan ang ginaangkon niya nga kaanyag. Kinahanglan! Bisan makit lang sia; mahimutaran, madayaw. Tuman na!
      Gintinguhaan ni Lola Sanang nga dasigon ang pagdalagan. Sa tadlong nga kahon sa tunga sia mag-agi...Hala hingabot! Basi... Tumupa ang ulan! Apang wala niya pagbaliha. Padayon gihapon ang iya pag-salida. Naghangos na sia. Malapit na lang. Malapit!
	"Dol..po.. Dol..po!"	
	Halos na magkawas sa iya bibig ang mga tinaga nga nagikan sa alibutod sang iya pagtinguha.








9







Title:Halad
Halad...

	Sa Manila? Anano ang hinguyangon niya didto sa Manila? Kon diri lang sa iya banwa masarangan niya ang pagpabulong. Bisan mahalmahal diotay. Ibaligya niya ang pihak sang iya duta sa mga Soliman, tama na nga igabayad sa mga manogbulong. Apang sa Manila, lain na yadto. Sa nahauna, wala sia didto sing kilala. Ikaduha dako kaayo ang kahinguyangan.
	Kay nagasumpa na gid man si Matias kag ang manoglaway nga Sagaynon, nga sang nagapakaingin kuno sia dira nayon sa daku nga lunok, sa ibabaw sang busay sakop sang iya homsted, naigo kuno ang bata nga bugtong sang nagapuyo dira sa lunok. Kag napatay gid. Ang kamatuoran sini, sang butbotan sia, nakita niya ang pila ka tamawo sa iya kaugatan.
	-Apang ngaa hiwitan kag tistisan ako nila? Dili ko sila makita. Kon naigo ang ila anak dili ako mabasol, - ang pangatarungan ni Alfonso Lagatiman.
	-Pwes, ang maayo sina dagaan, - humambal si Matias. - Inan'ng baboy nimo nga matambok sanglit kay ligum man ina pwede nga madaga ina.
	Ginpaihaw man ni Tyo Ponso kag ginpadaga didto sa lunok. Sang pagpauli ni Matias, dala man niya ang ulo sang baboy. Kag wala na gid sia magbalik. Sumonod man ang manoglaway.  Laway lamang angbulong. Amo man gihapon. Wala gid sing alibyo.
	Tubtob nga umabot ang tion nga si Tyo Ponso daw dili na makatindog. Wala pahuway ang palamusog sang iya kaugatan. Labi na gid ang iya mga paa kag batiis.
	-Abaw, Dios ko! - nagasinggitan si Tyo Ponso. -Maluoy ka man sa akon. Ayuha man ako.
	Bumokas ang ganhaan.
	-Santiago? Yari na ikaw? - tamyaw ni Tyo Ponso. Ang bag-o sumulod amo si Tiago nga iya hinablos.
	-Huo, Tay Ponso, - sabat ni Tiago. Ginbutang niya sa higad ang maleta nga dala.
	-Maayo. Apang diin na ang isa ka libo ka pisos nga ginpalagyo nimo? - Wala mapunggi nga tukso gilayon ni Tyo Ponso.
	Kon wala lang malupog si Tyo Ponso bangod sang balatian sa kaugatan kag mga unod sang iya duha ka batiis kag mga paa, nian nga pinukaw na man ang daku niya nga kaakig sa ginbuhat ni Tiago sa iya, bangunan gid niya kag lapalapaon sang baston. Apang, si Tyo Ponso indi makatindog. Nagahigda sa banig. Wala sia sing mahimo.
	-Si Tay Ponso man, kadugay na sadto, mga napulo na ka tuig karon, ginasulitsolit pa nimo gihapon, - may pamasol pa ang hambal ni Tiago. -Bisan matuod nga wala ko yadto paghanguyanga sa pagtuon sa kolehiyo sa Manila, apang nag natun-an ko sa luwas sang buluthoan sa akon pagpanglugayawan, sarang ko mabulig sa imo, Nian kay nagamasakit ka, paayuhon ko ikaw. Bulngon ta. Tion na ini nga mabalusan ko ang kaluoy nimo sa akon...
	Apang sa isip ni Tiago, sa pagmasakit nga ini sang iya tiyo, nakita niya ang kahigayunan nga makuha niya ang tanan nga pagkabutang ni Tyo Ponso.
	-Ti, ano ang imo himuon? - daw ginbalani ang igtalupangod ni Tyo Ponso sa ginhambal sang iya hinablos nga balusan sia kag bulngon.
	Tumokhayaw ang ulo sang lupog kag maghimutad sing masusi sa guya ni Tiago. Larawan gid sang patay na niya nga utod nga si Alfonsa. Duha man lamang sila ka mag-utod kag sa wala pa sing kapalaran sia iya wala sing anak. Kon mapatay sia, ini nga bata amo ang makakuha sang iya mga pagkabutang. Apang, ini nga bata, si Tiago, malain sing batasan. Tiyugtiyog. Uslitan. Tamaran. Wala pagsapot sa ila balay. Palalaog. Indi magpasaway. Nabuyo sa mga kaduyugon nga mga malain sa luwas. Ayhan bangod sa tuman nga pagpalangga sang iya sadto mga ginikanan. Man bugtong kag katapusan na gid lamang sa ila kaliwatan.
	-Masanag pa sa adlaw ang katunayan nga mapaayo ko ikaw, Tay Ponso, - pasalig ni Tiago. -Didto sa Antique, Capiz,  Romblon kag iban pa nga mga duog nga akon napangadtoan, madamo na ang naayo ko nga amo ina nga balatian. Masaligan gid ang akon pamulong, Tay Ponso. Ang tanan nag-alayo.
	May katuyoan si Tiago nga liwan. Sia na ang mangintag-iya sang iya mga pagkabutang kag mapanghimuslan niya suno lamang sa iya luyag. Wala na sing makaupang sa iya.
	-Sa ano nga paagi nga pagbulong? - nangusisa na gid si Tyo Ponso nga daw nalimtan na man lamang niya ang iya kaakig sa iya hinablos.
	-Magbutang kita sing halad. May sumogod sadto nga ang Aruphag naguba sang mga Lagutiman, tubtob nian wala gid ini madagai. Didto sa Kalibo, kon sia magguba sang lasang, ginatawag gid nila ang mga babaylan. Bangod kay ila ini ginapanungdan sing mga daga, wala gid sing may naano sa ila. 
	-Apang nakadaga na ako, - sumalighat dayon ang tiyo, - Baboy gid nga daku. Nakadumdom ka kay Matias siruhano? Sia gid ang naghimo kag wala gid sing inigoan. Kanugon lamang sang baboy ko. 
	-Ang kay Matias paghalad kinaraan, - ginalisuliso ni Tiago ang wala ka tiil sang iya tiyo kag pitikpitikon. - Ah, maayo ko ini dayon sa bag-o nga padihot sang paghalad.
	-Santiago, - nagakuriit ang tigulang kay daw matupa na gid ang dungdong nga gal-um. Liwat nag-amat na man sing pamusog ang iya mga batiis kag paa. -Anano ang gamiton naton?
	-Diotay lamang, - ginbutang sing hinay ni Tiago ang tiils ang iya tiyo. -Isa ka bilog nga talin nga lubos bukay kag isa man ka talin nga itum. Magpatig-ang ka sing bisaya, magpasuman, inday-inday, kag isa lang ka pitsel nga siete viernes. A, huo, tuman na ina. Ako na ang mahibalo sang iban. Kinahanglanon gid ang ikog sang pagi.
	-Kon amo buas sa aga himuon naton ang halad, - pamat-od sang tigulang.
	-Buas sa aga kon indi mag-ulan kag masingkal ang init.
	Apang, pagkaaga masingkal ang init. Ginpaaman ni Tyo Ponso ang tanan nga mga gamiton nga halad.
	Handa na ang tanan nag inoghalad. Humanda man si Tiago sang diotay nga latok kag siya nga pulongkoan ni Tyo Ponso. Kag sa katingala ni Tyo Ponso dili kay sa idalum yadto sang puno sang lunok kundi sa tunga sang kakugnan. Diin ang mga tamok nagalukot lamang. Laya nga mga kugon kag tigbaw nga sa kadugayan nga mga tinuig wala gid matandog.
	-Diri, Tay, ang maayo halaran. Ginalantawlantaw ni Tiago ang bilog nga kakugnan. Nagalulokot lamang ang tamok. Nagatagiti ang iniy. Ang lupog ginapapungko sa luyo sang lulamisa nga ginbutangan sang pagkaon. Likum lamang nga pumadulong sial diri nga duha.
	Lumibot si Tiago sa sulod sang lati. Wala lamang madugay bumalik sia kay Tyo Ponso.  - Nalawag ko na ang mga  tumandok didto. Ang ikaduha nga pagahimuon ko amo ang paghalad na sa ila. 
	Binuksan ni Tiago ang pagkaon. Kag sang mahanda na, sa dabok nga diotay, tinungtong niya ang isa ka pudyot nga kamangyan. Tumindog dayon sia kag umatubang sa lunok ayon sa pangpang sang suba.
	-Taga-ilaya kag taga-ilawod, -suminggit si Tiago, - kamo nga mga ung-ong kag amumoklid. Kamo nga mga bunglasanon kag aninipaynon! Taga Ulongbitobito, Himugaan, kag Malubon: Palapit na kamo --- palapit. Yari na ang pagkaon nga ginahalad sa inyo ni Alfonso Lugatiman nga tumandok man sa sini nga duog. Palapit kay ginadulto niya sa inyo ang isa ka panyaga. Basi sia ang nakasala sa inyo, karon adlaw ini nga inogbayad niya. Busa palapit kamo. Ay, yari na sila. Ang kabilin ni Labaw-Dunggon, yari na si Katimpang Bukid, yari na si Maputing Dalaga! - nagaharahara ang tingog ni Tiago. Ginapangidlisan si tyo Ponso! - Sargati nga bata ini, - ang sa iya lamang painuino. Maayo na gali ini magbabaylan. Siguro sa Kalibo ukon sa Panit-an madamo sing babaylan.
	-Bala kaon na kamo. Kaon na, Balibag. Ikaw, Udyong nga anak ni Bulolakaw sa duta ni Dato Uto. Pagkaon na. Malayo pa yadtong bukiran nga imo paulian. Pagkaon na, - sumayaw si Tiago nga nagakurogkurog kag nagasalanting ang mga ugat. -Kan-a na ninyo ang ginahalad sang akon tiyo. Kan-a na ninyo ini'ng iya halad.
	Naglinong anay. Didto ang kalinong katulad sang kamatayon. Sumandig si Tiago sa puno sang mga hanagdong kag magpanilag. Apang halos lamang lumigad ang pila ka tion pumalapit sia sa iya tiyo.
	-Tapos na sila, Tay, kita na man.
	Kumaon ang duha. Naghipusay lamang. Ininom nila ang siete Viernes, apang laban iya ang pinainom ni Tiago kay Tyo Ponso. Tuyo niya nga hubogon ang tigulang. Ginsumsoman nila ang inadubo kag linauya nga mga manok. Kinaon man nila ang bisaya nag tinig-ang kag mga kalan-unon.
	Tumindog si Tiago sa ulihi. Hinugakom niya ang pamuno nga utbong sang ikog sang pagi. Linabyuglabyog niya palibot sa ibabaw sa iya ulo. Humarakhak si Tiago nga ginkabulongan ni Tyo Ponso.
	-Amo ini ang magabulong sa imo! - padayon ang harakhak ni Tiago nga hinanot niya ang mga batiis ni Tyo Ponso wala kag tuo, tuo kag wala.	
      -Salbahi! - nakatiyabaw ang tigulang nga inanay niya binutong ang wala niya nga batiis nga hinaplitan ni Tiago. Apang bisan nga nabutong niya, nalambot na man pati ang iya paa sang haplitan na man sang iya hinablos. Umoraroy si Tyo Ponso.
      Sang ulihi, nakatiyabaw kag nakanguyngoy ang tigulang sa kasakit. Butang nga wala pa matabo ini sa mga Lugatiman. 
      Inuntatan ni Tiago sing makadali ang paghanot sa iya tiyo. Dumalagan sia palibot sa kakugnan kag iya nga tinutdan. Pagkatapos, bumalik na man sia kag dinayon ang paghanot sa tigulang.
      Bangod nga indi na niya maantos ang kasakit sang nagatagiti nga ikog pagi sa iya mga panit, kag sa pagtutod sang kakugnan palibot ginatan-aw niya nga daw malain na ang katuyuan sang iya hinablos nga nagahinarakhak kag daw ginakalipayan ang iya pag-antos, si Tyo Ponso naghimulat sa pagtindog. Ginamit na niya ang iya baston sa pagsagang sang mga law-it sa iya kag iya man ini ginpanukod. Nakaahat sia sa pagtindog apang natumba sia pati man ang iya pulongkuan. Sa tanan nga bahin sang iya lawas nagatulopa na ang ikog pagi. Law-it pa-wala, pa-tuo, pa-wala, pa-tuo; pa-tuo, pa-wala, kag pa-tuo, pa-wala...Nagatalalamos sa luha ang nawong sang tigulang. Ginabalhas bahulay. Nagawiit sa mga kasakitan.
      Si Tyo Ponso sampaton sa baston. Kon abi makatindog lamang sia, dunoton gid niya sing balbal ining panulay niya nga hinablos.
      Nagharahara na ang dabdab sang kalayo sa mga kugon palibot sa nahamtangan nila nga duog. Kag ang kalayo nga daw mga man-og nga gutom naga-amat palapit sa ila. Si Tyo Ponso pagabayaan ni Tiago kag wala'y duhadoha sunogon gid sia.
      Apang wala'y pahuway man nga law-it ni Tiago sa tigulang. Nian, daw indi na makabatyag si tyo Ponso sang kasakit sang hanot nga nagatupa sa iya. Nalimutan niya nga nagabalatian ang duha niya ka batiis. Lubos sa kabubut-on nga tumindog sia. Kag nakatindog. Wala'y pangalibutan nga nian nagatindog na sia. Hugot nga hinugakom niya ang iya baston kag sagngon ang mga hanos ni Tiago.
      -Yawa ka nga anak ka...patyon ta! Patyon ta gid! - nagabalingaso nga singgit ni Tyo Ponso samtang nga ginabakyaw ang tuo niya nga kamot nga may baston nga buot ilampos kay Tiago. 
      Natingala si Tiago nga nakatindog ang iya tiyo, apang wala na sia mag-awat sing panahon sa pagpamangkot. 

Hiligaynon, Nobiembre 18, 1953




<b>Balaan</b>
John Iremil Teodoro

       MASANAAW na ang palibot sang makabugtaw si Gabriel. Nagahuragok sa iya tupad si Arthur nga nagatalikod sa iya. Gusto niya tani kup-an ini pero nahibal-an niya nga indi sini gusto nga ginaistorbo kon nagakatulog pa kon aga. Gintan-aw niya ang cellphone ni Arthur nga natungtong sa mesita sa tupad sang ila katre. Ang mesita nga ini nagasirbe nga altar nga natungtungan sang estatwa ni Mother Mary. Alasingko e medya na. 
       Hinay-hinay nga nagbangon si Gabriel. Gin-andaman gid niya nga indi mag-igot ang katre nila nga kawayan. Dominggo subong kag kaadlawan ni Arthur. Biente anyos na ini. Kinahanglan nila magsimba sa alas-otso nga misa agod pagkatapos makadiretso sila sa Central Market kag manindahan. Makadto karon diri sa ila balay para manyaga ang mga barkada ni Arthur. Sigurado nga maimnanay na naman ini sila tubtob sa gab-i. 
       Ginbuksan ni Gabriel ang ila pwertahan. Medyo matugnaw ang dupoydupoy nga nagtamyaw sa iya. 
       Nagkurinot ang iya ilong sa pagdapya sang baho sang imbumal sa atubang. Pangsot man ang pader kay dira nagapangihi ang mga nagakalahubog nila nga kasilingan. Pero nakayuhum sia. Bisan indi niya makita ang kalangitan, nahibal-an niya nga mangin maayo ang pagsilak sang adlaw subong nga kaadlawan ni Arthur. Tig-ululan subong nga Septiembre kag masuwerte kay indi gid mag-ulan subong nga adlaw. 








8







Title:Mga Misteryo sa Kagulangan
Mga Misteryo sa Kagulangan
	Wala tayo sia magsugpon. Tubtub san-o, indi sia pagsundon ni Aahmir. Asawa lang sia kag wala sang gahum para sundon. Gintonto sila ni Aahmir. Pati ang iya amay nagpati nga mangin mayo ang iya buasdamlag sa luyo ni Aahmir.
	Indi matulugaan si Fahmida. Sa iya tupad, nagahuragok si Aahmir. Liwat nga nagabalik-balik ang eksena nga iya nakita sina nga adlaw. Matinong ang palibot. Ginpakamaayo ni Fahmida nga manaog. Masanag ang bulan kag bisan madamu ang kahoy sa palibot, nagalusot ang iya sini sinag. Gusto niya nga buligan ang ila bihag. Basi pa man lang nga may mabulig sia. May bantay nga bihag. Nagpalipod sia sa isa ka puno tubtub maka-abot sia sa isa ka payag. Naglingling siya sa buho. Ang mga bihag! Ang isa ka babaye, nagabusong pa. Nagasandig ini sa dingding. Sa hagdan, nagapungko ang bantay. Nagahuragok pa ini. Liwat niya gintamdan an mga bihag. Maniwaang sila tanan. Siguro sa kabudlay sang sitwasyon. Nagtulo ang luha ni Fahmida sa kaluoy sa babaye nga nagabuson. Ano ayhan kabudlay ang magdalagan sa lasang sat ion sang katalagnan? Liwat sia nga nagbalik sa payag. Basi magbugraw ang bantay. Basi pati sia pugutan man sang ulo kon madakpan nga nagasuay sa bana. Naghigda sa liwat sa tupad ni Aahmir.
	Nagapanahaw sila sang may mabatian sila nga isa ka lupok. Nagtulukay sila ni Aahmir. Pagkatapos, sagunson na ang linupok.
	"Mga soldado." Hutik sini sa iya.
	"magpadausdos ka, Fahmida. Maghapa ka sa likod sang dalagku nga bato!" Mandu ni Aahmir kag dayon sini kuha sang armas kag maglumpat sa hagdan sang payag.
	Gintunman niya ang mandu ni Aahmir. Inanay sia nga lupok. Naghapa sia sa tunga sang duha ka malapad nga bato. Nagakurog ang ila bug-os nga kalawasan. May tatlo ka oras bag-o ini magpuas. Wala sang kaisog si Fahmida para muklaton ang iya mga mata. Malinong ang palibot. Hinali, nabatian niya ang tingog sang isa ka babaye.
	"Taabang! Tabangi ninyo ako!"
	Pila lamang ka dupa ang kalayuon sang babaye sa iya. Ang bihag nga nagabusong. May naigo ini sang balas a abaga. Nagpalapit sa iya si Fahmida. Nagapakitluoy ang guya sang babaye.
	"Basi mapatay ako. Ang baby ko, luwaasa sia!"
	"Paano? Wala ako sang nahibal-an sa pagpabata."
	"Magpangita ka sang kutsilyo kag pihaka ang akon niyan. Maluoy ka. Luwasa sia!"
	Madugay bag-o maghulag si Fahmida. Sila lamang nga duha ang nabilin sa ila kuta. Ang iban nga mga bihag, dala nanday Aahmir. Indi niya mahangpan kon ngaa mabatas sia nga bayaan ni Aahmir. Daw indi sia makapati nga mabatas sia sini. Nagbalik sia sa payag para magkuha sang kutsilyo. Nagbalik sia sa nahantangan sang babaye. Apang daw ginlansang lamang sia. Naga-agay ang madamu nga dugo sa pilas sang babaye. Mabuhi pa ini kon madala sa ospital. Apang sin-o ang pwede magbulig sa ila?
	Gintamdan niya liwat ang kutsilyo. Matalom ini. Liwat nga nagpalamugnaw ang iya lawas. Nagakurog si Fahmida.
	"Indi ko mahimo. Nahadlok ako!"
	"Maluoy ka. Maubusan na ako san dugo."
	"Indi! Indi ko mahimo!" Kag nabatyagan niya nga daw nagatiyog ang kalibutan. Pila pa ka gutlo, wala na sia sang pangalibutan.
	May nabatian siya nga nagapalapit sa ila nahamtangan. Nahadlok sia sa mahimo makita. Nabatyagan niya ang kamot nga nag-uyat sa iya burkon. Ginhimulsuhan sia sini. Ginkuha ang tela nga nagatabon sa iya guya. Si Aahmir siguro. Ginmuklat niya ang iya mga mata.
	Nagsuksok sang fatigue ang lalaki. Hubin pa ini. Mga 26 anyos sa iya tantiya. Soldado ini, nagsulod gilayon sa hunahuna ni Fahmida.
	"Maluoy ka, indi ako pagpatya!"
	"Indi ko ikaw pagpanyon. Kanugon sa imo."
	"Ano ang himuon mo sa akon?"
	"Indi ko ikaw masabat subong. Maghulat ka na lang."
	Naglingas-lingas si Fahmida. Nakita niya ang babaye. Madamu ang dugo sa iya sini ginahigdaan. Halos nagadanaw. Apang daku gihapon ang tiyan sini. Ara pa sa iya tupad ang kutsilyo.
	"Wala ako sang sala. Nalipong ako gain indi ko ginhimo ang ginapangabay niya," hibubun-ot niya samtang ginatamdan ang kutsilyo.
	"Ano ang ginapangabay niya?"
	"Pihakon ko ang iya tiyan para maluwas ang bata."
	"Indi ka makasiguro kon mabuhi ang bata. Wala sang gatas. Kagulangan ang nahamtangan naton."
	Ginpulsuhan sang soldado ang babaye. "May pulso pa."
	"Pwede mo bala lumuon ang ginapangabay niy?"
	"Ihatag mo sa akon ang kutsilyo."
	Apang naglungayngay na ang ulo sang babaye. Naghibi si Fahmida. Sia ang may kasl-anan kon ngaa napatay ang bata. Wala sia sang kaisog nga pihakon ang tiyan sang babaye.
	"Kon mahibal-an sang amon opisyal nga kaupod ka sang mga rebelde, pihado gid nga paryon ka nila."
	"Maluoy ka. Buligi ako. Nag-upod lang ako sa akon bana. Wala ako sang hinalung-ong sang ila ginahimo. Magpati ka!"
	"Nagapati ako sa imo. Isli ang imo panapton. Isuksok mo ang blusa sang bihag nga napatay."
	"Wala sa hitsura ko nga isa ako ka rebelde."
	"Magsunod ka na lang kon gusto mo nga maluwas."
	Hamog sa dugo ang blusa. Apang wala sang mahimo si Fahmida kundi nga isuksok ini. Liwat naghanibal ang soldado.
	"Dali na. Hambalon mo sila nga isa ka sa mga bihag. Para indi ka pagpatyon. Kag kon mamangkot sila kon sin-o ang imo pamilya, silingon mo nga wala ka sang nadumduman. May amnesia ka."
	MADAMU ang mga pamangkot nga indi masabat ni Fahmida. Kon kasa-o sia ginkidnap sang grupo. Kon ano ang iya ngalan, kon sin-o ang iya pamilya. Wala sia ginpresentar ni Ramil, ang soldado, sa midya. Mga kaupod lamang sini ang nag-usisa sa iya. Ginhambalan sila ni Ramil nga wala sang dapat makahibalo nga may bihag nga nakuha ang military. Basi kuno kon sin-o pa nga tawo ang magpakuno-kuno nga pamilya niya. Ginhambal niya nga wala sia sang madumduman kon sin-o sia. Gintuman niya ang hambal ni Ramil. Nagpabilin sia sa kampo. Gintrato sia nga pasyente sang mga doctor sang military. Sa headquarters, ginhatagan sia sang isa ka kwarto. Permi niya nga bisita si Ramil. Wala man ini sang malain nga ginahimo. Nabatyagan niya nga mamag-ari ang iya buot sa soldado. Nagapakigsugilamon lamang ini sa iya. Madamu ini sang personal nga ginapamangkot sa iya. Mamag-ohan si Fahmida. Tungod sa ila relihiyon, ang mga lalake wala nagapakighambal sa babaye nga gusto nila. Pwede magdiretso sa amay sang babaye.
	Kon gab-i, masami nabatian ni Fahmida ang gahod sang nagahalin ukon naga-abot nga mga salakyan. Indi niya mahangpan kon ngaa. Madamu sia sang gusto nga ipamangkot kay Ramit. Apang nahadlok man sia nga mamangkot diri. 
      	Sia na lang ang magtukib kon sin-o sia makakuha sang kahigayunan. Nakibot sia sang makita ang bisita. 
	Ang pinuno nanday Aahmir! Ano ang ginahimo sini sa kampo sang military? Ang nahibal-an niya, kaaway sang grupo nanday Aahmir ang military! Madamu sang nagsulod sa iya ulo. Ginatiplang sang pinuno sanday Aahmir. Ginatiplang man sang opisyal ang bug-os nga Pilipino. Tungod kon magkaaway ining duha ka grupo, ano ang ginahimo san pinuno nanday Aahmir sa kampo? Indi suno sa pagsulundan sa Islam kag Kristiyano ang ginahimo sang duha. Sa iya pagpanilag, nahibal-an niya nga permi may ginahambalan ang duha naganungod sa mga bihag. May parti gali ang opisyal sa ransom. Ano gali ang rason kon ngaa mabudlay madakpan ang grupo. May padrino sila.
	Sang duawon sia ni Ramil, may ginpangabay sia sa ulitawo. 
	"Ipakilala mo ako sa inyo opisyal. Gusto ko nga mangin Kristiyano. Ginasikway ko na ang akon relihiyon."
	Nakalamhu si Ramil. "Nahibal-an mo bala ang imo ginapangabay? Ari kita sa kagulangan. Wala sang babaye diri. Basi kon magustuhan ka sang amon opisyal!"
	"Indi ina pagproblemaha. May premyo ka kon mahimo imo ang akon ginapangabay."
	Ginhatag niya ang kaugalingon bilang premyo kay Ramil sina nga gab-i. Nahibal-an ni Fahmida nga daku nga sala sa Islam ang magluib sa bana. Indi niya masiguro kon patay ukon buhi si Aahmir. Nangbabaw ang kaakig sa iya dughan. Dapat nga magbayad ang isa ka maluib nga pinuno. Isa pa ka semana bag-o sini ginhimo ni Ramil ang iya ginapangabay. Nabatyagan niya nga may luyag sa iya si Ramil. Utang niya ang kabuhi kay Ramil. Mamag-ari ang iya buot sa ulitawo. Apang may dapat sia nga himuon. Gusto niya ang magtimalos sa lider nanday Aahmir. Tungod gintiplang sini ang mga sumulunod. Gintiplang sini ang mga Muslim.
	Kag wala magsala si Fahmida. Nangin intereesado sa iya ang opisyal sang ipakilala sia ni Ramil bilang bihag nga may amnesia. Wala magdugay, namgin bisita niya ini. Sang ulihi, ginhimo sia sini nga asawa. Nagpasugot si Fahmida. Nangin saliligan sia sini kag masami, ginapangako sa iya nga kon magpauli ini sa Manila, iupod sia. Baklan sia sang kaugalingon nga balay. Madamu ini sing kuwarta nga ginadahu sa iya. Gintago niya ang tanan nga ginahatag sa iya.
	"Madamu ako sang kuwarta, Jasmine." Hambal sang opisyal.
	Si Jasmne ang iya ngalan sa kampo ang military. Jasmine man ang tawag sa iya ni Ramil. Nahibal-an NIYA NGA NAGLAIN ANG BUOT NI Ramil sa iya pagpasugot nga mangin babaye sang opisyal. Kristiyano sia para sa ila. Ginkalimtan niya ang ritwal sang mga Muslim. Apang nagalain man ang iya buot kon may mabalitaan sia nga pila ka mga Muslim ang ginakuha sang military kon gab-i. Kon sila ginadudahan nga rebelde, ginapatay man sila. Wala sang laye sa Jolo. Masunod permi ang luyag matabu sang may gahum. Bisan nga nagasuksok sia sang panapton sang isa ka. Kristiyano, nahibal-an ni Fahmida nga sa iya tagipusuon ara gihapon ang ila pagka-Muslim. May dugo sang Muslim nga nagapanalaytay sa iya kaugatan. Kon sia nagakabuhi sa lain nga personalidad, kon sia nangin si Jasmine, ina tanan para lang sa iya handum.
	Madugay nga panahon ang ginhulat ni Fahmida bag-o niya nahimo ang plano. Nadulaan na sia sang paglaum nga mahimo ini. Apang nag-abot ang kahigayunan, mayo na siya magkapot sang machine gun, madamu na siya sang nahibal-an nahamungod sa duha ka grupo. Madamu na siya sang nahibal-an nga sekreto. Pagkatapos lang nga mahatag ang ramson sang isa ka kilala nga bihag, nagselebrar ang duha ka pinuno sang magkaaway nga grupo. Kaupod nila si Fahmida. Gnlipay kag ginbusog sila nga duha ni Fahmida. Daw mga bilitayon nga preso.
	Gintulok anay ni Fahmida ang malaba nga sundang. Wala sia nagadali. Madugay pa ang kagab-ihon. Kuntani, may kasog sia sadto para pihakon ang tiyan sang nagabusong nga bihag. Basi naluwas pa ang anak sini. Daw paka lamang ang duha nga nagalugda sa carpet. Wala sang hinalung-ong sa katalagman nga nagabulat sa ila. Sang laslason niya ang ila sini mga puwak, wala gani makatig-ik ang duha. Nagtulog lamang sila para ihanda ang ila pagpakigkita kay Satanas, o kay Shatan, ang demonyo nga nasambit sa Qur'an. Pagkatapos, ginsunog niya ang bug-os nga quarter. Naghuni ang sirena sang kampo. Nagkinaramkaran ang mga soldado. Tanan halos may bitbit nga balde para patyon ang kalayo. Wala bisan sin-o man sa ila ang nagharag sang importansya sa iya. Kag bag-o sia makagua sa kampo bitbit ang isa ka machine gun, pila man ka soldado ang iya ginluthang.
	Sang magbalik sia sa Zamboanga, liwat sia nga nagsuksok sang panapton sang Muslim. Liwat sia nga nagbalik bilang si Famida, ang asawa ni Aahmir. Ginapatay niya ang karakter ni Jasmine, ang babaye nga Kristiyano. Sa sulod sang malip-ot nga panahon bilang si Jasmine, madama sang kasal-anan nga nabuhat si Fahmida. Apang ang tanan indi na niya liwat pagbuhaton.
	Indi masiling ni Fahmida kon tunay pa sia nga Muslim pagkatapos sang mga nagkalatabu sa iya. Ang iya pagtener sa kagulangan sang Jolo, nangin misteryo sa tanan niya nga abyan, kon paano kuno sia nakaluwas sa mapintas nga mga soldado. Wala sang ginsugiran bisan sin-o si Fahmida sang iya likom ka gang mga misteryo sa kagulangan. Apang ang nahibal-an niya, Pilipino sia. Ang ginhimo niya tatlo ka tuig kag tunga na ang nagligad, isa ka hilimuon sang isa ka dungganon nga babaye-Kristiyano man o Muslim.

<b>Lubid</b>
<b> Leoncio P. Deriada</b>

	Natingala sia nga nagbutig sia. Indi manuod nga daku ang mauog. Kag indi man matuod nga nagdalhay ini sa hagdan sang balay. Daw tudlo lamang yadto sang iya dapadapa kag naglatay sa siklat sa atubang sang balay, indi sa hagdan.
	"Unta ginlabo mo," siling sang iya bana.
	Wala magsabat si Placida. Gintulok niya ang iya bana. Daw mayo ang buot sini karon. Indi ini hubog apang ginapamalhas. 








9







Title:Likum (2)
Likum...
Nahangpan niya kon ngaa gin updan gid niya ang iya tiyo pakadto  didto  sa hayob-hayob nga payag ni Jonerol sa sulodlon nga mga eskinita sang nagatinandayanay nga mga pamalay didto sa Mandalagan.
      Kag sa karon, indi malayo sa kamatuoran nga ayhan may koneksyon ang pagkamingaw sang iya tiyo sa kay Jonerol sa iya balatian, sa iya pagsulod-guwa sa ospital. Kag luyag niya mahibaloan kon nga a waay kapalapit si Jonerol sa Banago ukon sa ospital sang tion nga nagmasakit ang iya tiyo.
--gin akigan abi siya ni tito mo-tuad ni Vicente sa iya
--ano ang ginhalinan?-daw sa nagsampok ang iya kilay kag nagkurinot ang iya agtang samtang ginapamangkot niya si Vicente.
--nagbusong abi si Cherry Ann -sabat ni Vicente sa iya.
--kag si Jonerol ang tatay?-pamangkot niya liwat.
--korek ka gid, jun-
--ti nano gid kon siya ang tatay, iya man 'na 'ya ryesgo-
--a bal an mo naman si Jonerol, gusto niya 'ya si tito mo ang masustento kay Cherry Ann samtang waay pa siya obra-
      Waay gid man nagpamati  sa iya si Jonerol ilabi na gid sadtong nagkitaay sila sa <i>lagoon</i> sa diin ginlaygayan niya ang ulitao nahanungod sa kabangdanan kon nga a naga ulikid ang iya tiyo kag bisan pa, nagakabalaka sa iya relasyon sa iya nobya-<i>dapat mangin estable ka sa pangabuhi, nga may obra ka bag o ka mag seryoso sa babaye.</i> Apang waay siya sang mahimo--bisan pa ang iya tiyo waay man sang mahimo bangud kay naluyag si Jonerol sa babaye sa pihak sang pagpalangga sa iya sang Doktor.
      Sa pihak sang panugdaon sa iya ni Vicente, waay siya ikasarang nga ihambal kontra kay Jonerol luwas lamang nga maglungo-lungo ang iya ulo sa tagsa ka pagsabat ni Vicente sa iya nga mga pamangkot. Bisan pa nga pinaagi sa mga panugdaon ni Vicente, maathag nga nakasayop si Jonerol-kabangdanan nga may kaugot kag kaakig ang mga halambalanon ni Vicente-<i>'sus waay gid ya kabalaslan, Jun. Bisan gani sa lubong ni tito mo ni landong waay nagpakita. Pero sang tion nga nagakinahanglan siya sang bulig ni Doktor, waay untat ang pag ikog-ikog niya sa tigulang, kulang na lang palad ni Doktor ipakaon sa iya, Sa pagkawaay sing huya nga tawo.</i> Kag sa liwat waay siya may gindugang nga mga pamatok sa mga ginpautwas nga kaakig ni Vicente sa kay Jonerol. Naglungo-lungo lang sa liwat ang iya ulo.
--Nadumduman mo pa, Jun, 'a'tong nag una kami puli ni tito mo?-pamangkot ni Vicente sa iya.
--a..'a'tong nagpanyapon 'ta sa Pala-pala-
--huo-sabat ni Vicente.
--nga a man, 'cent?-
--abi mo nagkabalaka 'to bala si tito mo kay basi kuno sa diin kamo madiretso ni Jonerol-
Waay siya gilayon nakasabat sa ginmitlang ni Vicente. Ginpamensar niya anay ang dapat niya nga inogtugda ukon inogsabat.
--waay kami sang may ginkadtuan-sabat niya sa ulihi-nagbulagay na kami ni Jonerol pagpuli ninyo 'cent-samtang ginapamangkot siya kaina ni Vicente nahanungod sa kay Jonerol, naga kuba-kuba ang iya dughan kay basi makasabat siya sang indi nagakaangay nga m a tinaga kag mahibaloan ni Vicente ang matuod-tuod nga natabu sa ila ni Jonerol pagkatapos nga nag una puli si Vicente kag ang iya tiyo sa Banago. Ambot lang..indi niya mapat od kon ngaa pagkatapos sang lima ka tuig nadumduman pa ni Vicente nga pamangkuton siya nahanungod sa ila nga duha ni Jonerol..karon nga nagtaliwan na ang iya tiyo..pamatyag niya  daw sa ginadakop-dakop siya ni Vicente..basi  nagasuspetsa  si Vicente....basi ...ambot.....
<i>NAGPABILIN siya kag si Jonerol   samtang nauna na si Vicente kag ang iya tiyo.  Igadul ong pa ni Vicente ang iya tiyo sa Banago. Naglampuwas na sa alas dose ang tinakna kag isa naman ka gab i ang nagligad. Mabulobugnaw ang pagdulodapya sang hangin sang ala una sang aga.</i>
<i>--ti diin 'ta makadto, Jun?-pamangkot ni Jonerol sa iya.</i>
<i>--abi ko anay mapuli ka na-sabat niya,</i>
<i>--lahog ko lang 'to kaina para indi man obvious bala jun-</i>
<i>--obvious nga ano, Jonerol?-natingala siya sa dalagan sang istorya  ni Jonerol-ay hubog ka na imo 'ya.-</i>
<i>--ano nga hubog man?.indi a-makita sa mga mata ni Jonerol ang epekto sang gin-inom nila nga mga serbesa kaina.</i>
<i>--a la una na sang kaagahon-siling niya sa kay Jonerol nga hinali lamang nagpalapit sa iya kag gintandog sang dila sini ang iya dalunggan nga nagpainit kag nagpakalam sa iya.</i>
<i>--ay Jonerol indi  na pagpadayuna... indi...nanginpadlos siya  sa mga paghakos  sa iya ni Jonerol kag nagdistansiya siya sa ulitao.</i>
<i>--Nga a man?-natingala si Jonerol.</i>	
<i>--indi lang..natuyo na ako-</i>
<i>Balibad...siguro indi mo lang 'ko ya type-ginsukmatan siya ni Jonerol.</i>
<i>--indi a..ugaling basi mabal an ni tito-</i>
<i>--ti  ano gid kon mabal an niya -saligbat ni Jonerol-waay ko 'ya nahadlok...ngaa nahadlok ka gid sa kay tito mo?--</i>
<i>--hubog ka na gid man-nahaklo na niya ang baho sang serbesa sa tagsa ka paghambal ni Jonerol.</i>
<i>--gusto ko  malagaw 'ta Jun subong-padayon ang pagpamilit sang ulitao sa iya.</i>
<i>--sa dason na lang...hubog ka na-ginbalibadan niya liwat si Jonerol.</i>
<i>--dul ong 'ta sa balay mo, jun-siling ni Jonerol sa iya samtang ginhakos   na naman siya liwat sang ulitao kag ginhalokan indi lamang sa dalunggan kundi sa iya nga liog.</i>
<i> Kag ini tanan naghatag liwat sang kainit sa iya lawas.</i>
<i>--mas maayo siguro nga mapahuway na lang 'ta-hambal niya sa kay Jonerol samtang ginapunggan niya ang ulitao sa pagpadayon sa iya ginabuhat. Makahuluya nga may makakita sa  ginabuhat  sa iya ni Jonerol. Gin agbayan niya si Jonerol nga daw sa indi na makatikang sang tadlong tubtob nga may ginpahunong siya nga taxi. Ginapauna niya sulod si Jonerol sa  taxi kag gin updan niya ang soltero sa likod nga bahin sang taxi. Indi na makasulod ang taxi sa kon diin nagadayon si Jonerol kag indi niya man gusto nga dal on ini sa iya balay kay basi magasuspetsa ang iloy niya nga nagpick up siya lalaki.</i>
<i>--Jade Court-siling niya sa driver nga dayon ginpaburhot ang salakyan.</i>
      NAGTINDOG si Vicente  kag nagsiling: <i>mahimos ko anay panyagahon 'ta Jun..tawgon 'ta lang ugaling pagkatapos ko mainit ang mga sud an kag kan-on.</i>
Sige ikaw da' bahala -ginapakamaayo niya nga magpabilin sa terasa  kag bisan mabulobugnaw ang pagdulodapya sang hangin, indi niya malikawan ang paghaklu bisan sa iya pamensaron ang baho sang ginalamayo nga asoos kag ang malangsa nga mga sarakangan sang mga nagaililikit nga mga balay didto sa Banago...utang nga kabalaslan..ang iya tiyo dalaganan sang tanan nga may kinahanglanon-halin sa konsultasyon kon may balatian tubtob sa pagpangayo sang bulong kag tambal...si Jonerol-pamahaw, panyaga, panyapon  ginasakop sang tiyo niya.. <i>nagapakaon 'ta gani ido, tawo pa...</i>ang masami nga ginasiling sang tiyo niya...kag kasubong sang sadto nga adlaw sang lubong nagapalanglumaw-lumaw ang iya nga mga mata...<i>toto waay na si tito mo</i>...siling sadto sa iya sang manghud sang iya tiyo samtang nagapilisnguon sa sulod sang Cosmopolitan. <i>Waay gid 'ya kabalaslan, Jun..ni landong waay nagpakita..waay sing huya</i>...indi mapanas sa iya panghuna-huna ang mga tinaga ni Vicente..kuntani  waay na lang siya sadto nagsugot sa pangagda ni Jonerol nga maglagaw...apang natabu na ang  tanan kag waay na sang paagi ukon lihok nga mabaylohan ang natabu sang nagligad..kabay nga mahangpan sang iya tiyo kon ngaa nag upod siya sa kay Jonerol sadtong kaagahon lima na ka tuig ang nagligad...kabay nga mahangpan niya bisan yara na siya sa pihak nga kinabuhi...kag ayhan ang pagtulo sang iya nga mga luha mahangpan nga naga pangayo siya sang pasaylo sa iya tiyo...pasaylo sa iya likum...
      Ginpahidan niya sang iya nga mga kamot ang iya nga mga luha kag ginsigahum niya nga magpalayo gikan sa iya nahamtangan. Hinay-hinay siya nga nanaog sa  hagdanan agud indi mamulalongan ni Vicente ang iya nga pagtikang nga nangin madasig kasubong sang pagkuba-kuba sang iya dughan sang nakagwa na siya sa pwerta sang balay. Bangud kay ginpalibutan sang mga manogbakal sang inasal kag <i>barbecue</i> ang kilid sang balay, waay natalupangdan sang tigulang ang iya pagbiya tubtob nakasakay siya sa dyip sa bangga sang Alunan Baybay.
      Indi na niya luyag nga maglungo-lungo liwat sang iya ulo. Nahadlok siya nga sa padayon nga mga pagpamangkot ni Vicente, indi na niya mapunggan ang iya baba kag mabuyagyag niya ang natabu sa ila ni Jonerol. Yara na siya sa sulod sang dyip apang matagsing pa gihapon sa iya pamatin-an ang tingog ni Vicente-<i>waay gid 'ya kabalaslan...waay sing huya...</i>

      <i>GIN ABRIHAN sang bellboy ang pwerta. Ginpasiga niya sa gilayon ang suga kag ginpaandar ang aircon kag tv bag o siya naglakat. Bangud sa sobra niya nga kahubugon, naghigda lang dayon si Jonerol sa twin size nga katre sang room 49 sang Jade Court. Kag sa waay lang madugay, nagsugod na ini sa paghuragok. Bag o niya gin uba ang iya nga mga panapton agud maligo, ginhubad niya anay ang mga liston sang rubber shoes ni Jonerol kag ginkuha  ang mga ini gikan sa mga tiil sang ulitao nga  sa karon waay na medyas kag sapatos. Mahamuok na  ang katulogon ni Jonerol. Waay na niya ginbugtaw ang ulitao. May yara sang hot and cold shower ang tagsa ka banyo sang mga hulot sang Jade Court. Gintinguha niya nga sa iya pagtulotiyog sang mga gripo sang banyo, may maalabaab nga tubi ang maga-agwasa gikan sa gripo mismo-indi tuman kainit ukon indi man tuman katugnaw. Naghatag sang daku nga kasulhay sa iya ang pagpaligo ilabi na gid nga nakainom man siya sang tatlo ka botelya nga serbesa didto sa Pala-Pala. Ginpamala niya ang basa kag hublas niya nga lawas pinaagi sang pagpanrapo sini sang toalya nga gina-unay sang tagdumalahan sa tagsa ka hulot kag gina ilisan sang bag o kag malimpyo nga toalya pagkatapos ini gamiton  sang mga kliyente.</i>
      <i>Ginlubag niya ang isa sa mga key sa remote control sang air con agud mabuhinan ang katugnawon sang kuwarto. Bag o siya naghigda, ginsegurado niya nga trangkado ang pwerta kag ginpamalong niya ang duha ka suga sang hulot mismo kag ang yara nahamtang malapit sa banyo tubtob nga ang kasanag nagikan na lamang sa screen sang tv. Ginhalay niya ang mga gin uba nga delargo kag polo shirt sa sulod sang aparador kag ginbutang niya ang mga medyas sa sulod sang iya pares nga sapatos. Kag ginpahigad niya ang mga ini kaupod sang mga rubber shoes ni Jonerol sa higad sang nahamtangan sang pulungkuan.</i>
      <i>Bangud kay waay sing may gindala nga ilislan, nangurumbot na lang siya sang habol agud indi ini magkurog sa katugnaw.  Padayon sa gihapon ang huragok ni Jonerol. Waay sing madugayan, amat amat nga nagkamang nga kasubong sang isa ka damang ang iya kamot pakadto sa atubangan ni Jonerol nga nagabukol kag natago sa sulod sang iya delargo. Nabatyagaan na lang niya nga nagatig a kag nagadaku ang kinatawo ni Jonerol sa tagsa niya ka paghimas sini sa sulod  sang delargo pagkatapos niya gin abrihan ang zipper kag ang ano pa man ang sarang makasablag sa madason niya nga pagabuhaton...ang iya kamot nagauyat sang mahugot sa nagatindog kag matig a nga kalabaon sang ginahilanat nga kinatawo ni Jonerol.</i>
<b> Ang Sikreto </b>
Felino Garcia
      Sang isa ka Domingo, nagbugtaw si Ding nga nagabinalhas. May natukiban siya sa iya damgu. Madaku nga sikreto nga boot makapatumba sa mga dinaan nga mga panan-awon parti sa mga pangkalibutanon naton nga mga hunahuna. Yabi kung tani sa Kamatuoran. Pero bangod ini damgo, indi niya bilog nga madumduman ukon maintindihan. Gnpurbahan nya nga hawiran ang mga imahen sa iya hunahuna pero daw sa aso, kada isa-isa nagadula asta nga si Ding nabilin nga isahanon sa iya kwarto kag nagatanga. Nabatyagan niya kung ano ang balatyagon sang isa katawo nga may natukiban, pero kung ano ining sikreto, daw uban sa likod sang iya ulo, makalam kag manamit kaluton, pero indi guid makit-an. Buot ni Ding nga ipagabot ang puti nga buhok sa likod sang iya ulo, gani nagdesisyon siya nga magkadto sa barbero pagkabukas sang kalibutan.
      Nangapi si Ding sang timpla sang iya asawa nga si Lorna. 







8







Title:Aligi
<b> Aligi </b>
Alice Tan Gonzales

<b>Kusu, </b> kusu, puga. Nagataboy ang unod sa mga butkon niLiang samtang nagadumog sa linabhan, ang iya mabusog nga dughan nagatay-og. Masaku ang iya kamot sa pagkuskos sang labada, pero ang iya mga dulunggan nagapaabut sang panawag sang nagatagumatayon nga nanay. 
	Isa na ka libo ka beses nga nasaksihan ni Lian nga nagtagumatayon ang iya iloy nga wala man nagakadayunan. Grade five palang sia sang magsugod tagumatayon si Mama niyamakapila ka beses tagsa ka bulan bangud sa masami nga pagsakit sang likud. Kinse anyos nga ginbati sini ang unga nga balatianL sang primero daw ginakusi kuno ini, dayon daw ginatuslok sang dagum, sang ulihi daw ginalansangan. Sang daw ginwasay na ang likud sini kag matapos ang pagbalikbalik sa nagkalainlain nga manugbulong, may isa ka mangin-alamon nga doctor sa Bacolod Doctor’s Hospital nga nagdagdag sang bomba nga tinaga: "cancer". Gindala sang iya Papa ang iya Mama sa Manila – sa lugar sang mas mangin-alamon nga mga doctor nga mas dalagku ng akuarta ang ginalamon. Sa mayo ngapalad, matapos ang operasyon nga nag-upak sang bulsa sang iya tatay, napat-ud gid man sang mga manugbulong nga wala man gali sang diperensya ang likud sini kundi nga nagasakit lang sunu sa tag-iya.
	Dayon man kag nag-untat ang kon ano ukon sin-o nga nagawasay sang likud sang iya nanay, pero sa masunud nga mga tinuig madamu pa nga pagtagumatayon ang gin-agyan sini sa nagkalainlain nga mga masakit kasubong abi sang asthma, diarrhea, typhoid fever, trangkaso, arthritis, kag kinandan nga ubo nga madugay mag-ayo. Karon, sa edad nga sitentay dos nagatagumatayon naman ini – halos adlaw-adlaw sa sulod na sangisa ka tuig kag tunga – sa lain naman nga balatian. Pero wala na nahadluk si Lian. Naanad na sia, katulad san gtawo nga naanad na magtan-aw sa maranhig.
	Kusu, kusu, puga. Ginkalis ni Liang sang iya palad ang bukal sang habon nga nagasaka sa iya butkon kag gintusmaw ang katapusan nga panid sang lalabhan sa labador. May higko sang iya nana yang sidsid daster. Nagkurinot ang ilong ni Liang,pero ginpadayon ang pagpanglaba. Salamat kay Mama niya, malaput na tunga sa tuig nga wala sila sang timbang sa sulod balay. Ang katapusan nila nga timbang nagpauli nga nagahibi kay tinurasok ni Mama niya sang ini nila Makita gilayon ang ila abredor kay nanago gali sa sulud aparador.
	Sang una, tagsa ka bes nga nagahimumugto ang iya nana, nagasala si Liang. Ini sia makahiballo kon ano nga bulong ang idapat salikud sang iya nanay, ukon ano ang isabat sa mga pamilinbilin sini. Lainlain nga pamilinbilin. Ang wala lang nagaliwat amo ang: Tagsa ka bulan pamisahi ninyo ako. Magrosaryo kamo adlaw adlaw para sa kapahuwayan sang akon kalag. Pangayuan ninyo sang kapatawaran ang akon sala." Kon ano ngasala, ina ang wala ni Liang mahibal-an.
	Sa mayo nga palad, nasupot man sang ila pamilya ang tanan nga kuarta nga inugpamnisa sa kalag sang iya nanay agud idugang sa galastohon sa ospital kag samga doctor. Suwerte lang gani nga sang gamay pa sia may nadiskubrehan si Liang nga libre nga bulong para sa likud ni Mama niya. Ginasikwat niya ini sa benditahan sang simbahan kon wala sang tawo. Sa mga panahon nga nagatagumatayon ang iya nanay, ginapatulo niya ini sa likud san gnagakatulog ang iloy. Wala gid nakahibalosi Mama niya sini, per naseguro ni Liang sadto nga amo ini ang rason kon ngaa mahunit sang ginhawa ang iya nanay.

Title:Juanita Cruz
Juanita Cruz...

"Igsuon, indi si Nanay magtugot nga magduaw ako sa inyo balay kay imol kamo, kag matun-an ko kuno didto ang inimol nga pangabuhi?"

"Matuod ang sa imo, Igsuon, alangay kita nga tanan kag ginapakabutig ko ang hinambal sa akon ni Nanay. Apang pabay-i lang kay sa ulihi makaduaw gid man ako sa inyo. Ina kon magdalagko na kita."

"Huo man gani, kag dalhon ko gid ikaw sa balay, Igsuon."

Kag malipayon nga nagtulukay kami nga duha kag magyuhumay.

Sa tagsa ka Domingo sa pagkadto niya sa balay agod nga maghampang kami sing malipayon isa ka putos nga dulse ang ginatigana ko nga ihatag kay Igsuon. Kag sia walay pagsala nga maabut man sa pagdala sing nagabinalagon nga mga bulak sang kadena de amor, kag sang nagapongpong nga melendres gikan sa ila katamnan.

Sa pagpanyaga magkaiping kami ni Igsuon Lina sa lamesa kag sa pagkatapus sang panyaga gindala ko sia sa akon hulot agod maghilay-hilay kami sa akon higdaan. Kag nagapamati ako sang ginasugilanon niya sa akon nga mga engkantado nga nagapuluyo sa ginharian nga asul, nga wala pa namon makadtu-i nga duha.

"O, madu-agon nga pangabuhi sang akon kahapon, ginasaulog ko ikaw kag dili ta malimutan tubtub sa katapusan nga tinion sang akon kabuhi!"

Ang matam-is nga tingog ni Igsuon Lina, ang mahambot nga mga bulak nga gindala niya sa akon kag yadtong iya matanhaga nga sugilanon, nagpuno sa akon handurawan sing walay latid nga mga damgo, nga naghatag sa akon sing kainit sa pag-amba kag sing walay katapusan nga balatyagon sang akon kalag!

Ang una nga Domingo nga pag-untat ni Igsuon sa pagkadto sa balay, amo ang nahauna nga adlaw sa akon kabuhi nga nabatyag ko sang una nga kasubo kag kapung-aw nga nagpatulo sang akon mga luha. Kapung-aw nga nakapasumbong sa akon sa kay Nanay nga ipasugat namon si Igsuon Lina, kay kon indi, ako angmakadto didto sa ila.

"Ulugtasan ka gid nga bata ka, Nita. Kag paano abi kon indi makakadto diri si Lina? Mapatay ka ayhan?"

"Huo, Nay, mapatay ako sa kapung-aw kag kasubo...gani nga maluoy ka man sa akon kag ipasugat ta sia."

Wala na magpamatok si Nanay kag nagpadala sia sing malip-ot nga sulat sa kay Kumare niya Minang, nga kon mahimo pakadtuon si Igsuon Lina sa balay, kay ginapung-aw ako kon indi kami makahampang sing isa ka adlaw. Ini nga sulat ginlagdaan ni Nanay kag ginpadala sa isa ka suluguon nga babae.

Pila ka gutlo kag makabalik ang ginsugo, apang wala makaupod si Igsuon Lina. Isa man ka sulat ang gintunghol niya sa kay Nanay. Ang sulat ginbasa ni Nanay.

	<i>Kumare Beatriz, sa subong sini tama kabaskog ang hilanat ni Lina, kag amo nga wala sia makapakighampang sa kay Nita karon nga Domingo. Ginpatan-aw ko sia sa isa ka munogbulong kag napamatud-an nga buti ang nagadunggo sa iya. Panahon karon sang pamuti, kag may pila na ka bata nga nagkalamatay. Sa amo nga kabangdanan, halungi, Kumare, si Nita nga indi malatnan sang amo nga balatian.</i>

<i>Kumare Minang</i>
Tinulok ako ni Nanay kag sumiling: "Hanti, nakabati ka, anak? Kag handumon mo pa si Lina?"

Nanidsid ang luha sa akon mga mata sa tuman nga kasubo, kag wala ako sing mahimo kundi magsabat: "Kon nagamasakit si Igsuon, padalahan ta sia, Nanay, sing mga dulse kag kalan-unon kay naluoy ako sa iya!"

"Ina nga pangabay mo mahimo gid, kag sa subong sini padalhan ta sia dayon."

Kag tinawag ni Nana yang isa namon ka suloguon nga babae, nga magkuha sa sulodlan nga aparador sing mga mammon, tortitas kag dulse nga isa ka putos nga ihatag kay Igsuon Lina. Kalakip sini ang napulo ka pisos nga iya ginsulod sa sobre, agod ihatag kay Kumare niya Minang, nga ibulig sa pagpabulong kay Igsuon.

Sa Piton na ka tuig nga akon pangidadon, may katalha na ang akon balatyagon nga indi ko mahinago sa akon mga ginikanan nga nakakilala sing maayo sang pagkapinasahi ko sa iban nga kabataan. Si Manong Chito napulog duha na ka tuig, kag si Manong Edgar napulo. Lunsay na sila nga nagabutho sa isa ka pribado nga bulothuan sa amon banwa, nga ginbayaran ni Tatay sing tag-lima ka pesos ang bulan. Apang ang duha ko ka utod may kinaandan lamang nga balatyagon, kag wala sing pagkapinasahi nga subong sang sa akon. Anano pa wala gid sila matandog sadtong pagmasakit ni Igsuon Lina, bisan nga ini naanaran na man nila kag ginakabig nga utod namon nga tatlo kon makakadto sia sa amon sa Domingo kag pista.

"Nanay, ngaa nga masinulub-on si Nita sa sini nga mga inadlaw, kag daw wala sang kasadya sa iya panghulaghulag?" namangkot si Manong Chito sa kay Nanay sang isa sina ka adlaw nga nakita niya ako nga nagaisahanon sa paggua sa bintana, kag natuhoy sa unhan ang akon panulok.

"Bangud ina kay nasayran niya nga nagamasakit si Igsuon ninyo Lina, kag duha na karon ka Domingo nga wala ato makakari sa pagpakihampang sa iya," ang sabat ni Nanay nga nag masinulob-on man ang tingug.

"Amo gali, kag kon mapatay abi si Igsuon, paano na iya si Nita?" kag kumadlaw si Manong Chito bilang pagyagum-at sa akon.

Tuman kalian sang akon buot sa pagpamati sadtong mapait nga lahog sang akon utod, kag amo ang bangod nga wala ko mapunggi ang paghilibion sa luyo sang akon iloy kag mga utod. Sanday Manong Chito kag Manong Edgar dungan nga nagharakhak samtang ako nagahilibion sang mapait. Si Nanay nga nahanusbo sa akon pagkamabinatyagon, nagmando sa duha ko ka utod nga magkadto sa kaugalingon nila nga hulot. Ako pinalapitan niya, kag hinalukan sa magtimbang nga nawong, dungan ang pagdapulay sang akon agtang.

"Hipos, anak, kay magaayo si Igsuon mo kag indi mapatay. Sa pila ka Domingo magakari na sia sa balay sa pagpakighampang sa imo."

"Matuod gid bala, Nay, inang imo hambal?" Kag ngaa nakasugid ka sa akon nga tama gid ang pagbuti ni Igsuon Lina?"

"Hangup-hangop ko man lang yadto, kay nagabusog ang iya buti, apang sa tapus ini makapamusa, magaayo na sia, kag magadayan na sa sulod sang balay kon makapaligus na sang linaga nga dahon sang bugnay."

Sa tuman nga kalipay, nahakos ko sing hugot ang hawak ni Nanay, nauntat ang akon pag-hilibion kag malipayon nga nagsabat: "Kay may kahampang na ako gihapon, Nay, nga isa ka abyan nga mabuot kag mahirup?"

"Huo, anak ako, magaayo si Lina, kag iampo lang sa Dios nga indi sia mapatay."

"Huo, Nay, karon sa gab-i mangadi ako upod sa imo, kag iampo ko sa Dios nga indi mapatay ang akon igsuon."

<b>Ang Babaye Nga Ginahimuan sang Istorya</b>
Isidoro M. Cruz

	Nabungguan sang nagaburhut nga trak sang balas ang isa ka dyip nga nagagwa sa parkingan sang SM-Delgado.  Nagbulidbulid sa dalan ang pila ka sandiya halin sa dyip nga may karatula nga "FOR FAMILY USE."   Nanaog ang drayber sini.  Nagtalamwa ang mga tawo sa Shakey's.  Masanag ang adlaw.  Masanag man ang kristal sang mga salakyan.  	
      Ginpadayon ni Nonoy ang iya nga ginaistorya.   Ginhimutaran ni Roger ang duha ka baso nga root beer nga ginabutang sa lamesa sang waitress.  Gintuntong ni Roger ang iya malahalon nga cellphone sa tupad sang iya baso.   Ginabrihan ang orno sa atubang sang ila lamesa.  Ginpamangkot niya si Nonoy:  "Ti, gin-ano 'ya?"  
	"Ginhampak 'ya sang payong." 
	"O?  Siling mo Grade I pa lang 'tong bata 'ya."
	"Indi man 'to ya iya.  Iya sang bana 'ya."
	"Bisan.  Kalain man sang imo nga bida," siling ni Roger.  Nagtulok sia sa puwertahan.  Masulod ang iya amiga nga si Roxanne.  Nagyuhum si Roger.  Lain nga istorya ang iya gusto mabatian.  
	Ginhimos ni Roger ang mga papel sa siya sa iya luyo; didto niya papungkuon si Roxanne.  "Daw kabahul," dugang niya.
	"Indi gid lang," sabat ni Nonoy.   "Kay ngaa, akig sia 'to sa bana 'ya."  
	Nagtindog si Roger kag ginhalukan si Roxanne.  "... Sia ang imo pamangkuton," hambal niya kay Nonoy.
	"Ano naman 'na?"  Nagayuhum si Roxanne.  "Drama-drama naman?  Story-story?  Ti, anong natabo...?"  
	Ginpatay ni Zeny ang mga suga sa opisina sang College of Arts and Letters.  Nagabagting ang kampana sang university chapel.  Orasyon.  Ginhulat niya anay mag-untat ang ceiling fan antes niya ginyabihan ang puwertahan.  Bation ang tingog sang isa ka law professor sa punta sang corridor.  Nagsulod sa paminsaron ni Zeny: <i>Ano ayhan kon abogada man ako?  Zeny, palihog, i-stencil mo 'ni, i-sort mo 'ni, ihatag mo 'ni kay Dr<pd>.</pd>  Amoni, kay Dean Amona, taypon mo 'ni, taypon mo 'na... </i>
	Naghapit si Zeny sa Bundy clock.  Antes sia makagwa sa main gate sang campus, ginlabayan sia sang Pajero sang dean sang College of Law.  Nagbayaw sang kamot ang security guard nga daw nagsaludo.  Bisan madulum ang kristal sang salakyan, nagyuhum si Zeny.  Ginapanumdum niya sadto kon ano ang iya ilakot sa miswa. <i>Ay, abaw! </i>  Nalipatan niya gali ang iya balunan sa ibabaw.  Natamaran sia magsaka liwat.  Buas na lang.  Madamo pa gid ang buas.  
      Nagsakay sia sa dyip kag ginsulod sa bag ang iya employee I<pd>.</pd>D<pd>.</pd>: Zenaida B. Gabaan.  Zenaida Brillantes sang una.   Commerce graduate.  Contestant anay sa Search for Campus Queen...
	Namangkot liwat si Roger: "Gin-ano sia sang bana 'ya haw?" 
	"Kon ako," hambal ni Roxanne, "tagaan ko sia pizza."
	Nagkulokadlaw si Roger.  "Mga labay-labay ang imo 'ya.  Para 'ni ya sa <i>Yuhum. </i>"
	"May <i>Yuhum</i> pa gali asta subong?  O sige...  Ako 'ya...  guyuron ko sia sa banyo kag sumbagon."
	Waay sing nagkadlaw...	

	Nagakanta si Zeny sang "Greatest Love of All" samtang nagapaligo.  Nagyuhum sia.  Ihatag karon nga adlaw ang cash equivalent sang "sick leave" nga waay nagamit.  








1







Title:Haligi nga Asin
Haligi nga Asin...
Wala gid, wala, ang pagdumdum niya. Nagtulok sia sa masanag nga bulan tapos sa iya tulan. Gin-alsa niya ang iya tuo nga tiil kag diyon nga nagtintin, ginauntay ang duha ka kamot sa kilid kag ginhanduraw nga daw may ginauyatan sia nga kamot samtang nagakanta sang "asin-asin, asin-asin."
	Katahum sa iya lantawon nga nagatintin sa isa ka tiil sa tunga sang asinan. Nagabanaag ilabi na nga nakabestida sia nga puti sa idalom sang bilog nga bulan. Daw halos ang bug-os nga kasanag sani sa iya gid nagagikan.
	Ginpiyong niya ang iya mga mata kag nagpamati sa pagtinamsak nga tuga sang iya tiil. Nawili sia mamati sa tunog sang nagatinamsak nga tubig sa iya tiilan. Apang nasubuan sia nga wala sia kaupod. Ganpadasig pa gid ni Donnabelle ang pagtintin sa pagdumdum nga magdamu kag maggahod ang pagtinamsak sang tubig. Daw kaangay bala nga upod niya ang iya mga pakaisa.
	"Ano ang ginahimu mo?" tingog sang isa ka bata nga babaye.
	Nakibot si Donabelle sa iya nabatian. Nag-untat sia sa pagtintin kag nabatyagan niya ang dayon nga pagpitik sang iya tiyan. Daw nagahimugto ang pagginhawa sang lapsag sa sulod sini. Ginhikap niya ang iya tiyan, dayon nalisi agod pangitaon ang tingog nga nagsamong sa iya pag-isahanon.
	Nakita niya ang bata nga babaye nga nagpakibot sa iya. Malip-ot ang iya buhok, tubtub lang ini sa iya dulunggan. Nakatsinelas kag nakasuksok sang puti nga bayu kag shorts. Nagayum ini kay Donabelle.
	"Ngaa nagatintin ka?" namangkot liwas ang bata.
	"Sin-o-ka? Ngaa ari ka diri?" dayon nga sabat ni Donabelle. Naugot bangud may nakakita sa iya sa tunga sang asinan.
	"Ako si Panchay, ang bata nga maganay," madasag apang malumok nga sabat sang bata. Nagayuhum man sia gihapon.
	"Panchay, ang bata nga magamay? Ngaa ari ka diri?"
	Dugay na ako diri. Nagahampang ka?"
	"Gab-I na para sa isa ka bata nga maglagaw diri sa asinan. Diin ang nanay mo?' Naglupay ang tingog ni Donabelle. Nadula na ang iya kaugot bangud sa matam-is nga yum sang bata.
	"Tudlui ko bi sang imo ginahampang."
	Gapaypayan ni Donabelle si Panchay nga magpalapit sa iya kag ginhambalan nga ubahon ang iya tsinelas. Nagyuhum sang tudo si Panchay kag dali-dali nga maglalagan sa tupad sang iya bag-o nga amiga nga nagtiniil. Nagyuhum man si Donabelle. Nanamian gid sa mamati sa pagtinamsak sang tubig sa pagdalagan ni Panchay. Daw nadula ang iya kasubo. Ginhimutaran niya sa Panchay. Maluluy-on ang iya mga mata. Mainom kag masinadyahon kaangay sang mga biton nga nagakanta sa kagab-ihon.
	Nagbalikid si Donabelle sa palibot agod lantawon kon may iban pa nga bata. Nagapaabot sia nga may arapa mag-intra sa ila ni Panchay. Apang wala na sing may nag-abot pa. Nagkasubo si Donabelle sang makadali ugaling nabatyagan niya ang magagmay nga tudlo ni Panchay na nagapanguhit sa iya tiyan dampit. Nakita niya ang matam-is nga yuhum sang bata kag madasig nga nagbalik sa iya hunahuna ang pangabay ni Panchay.
	"Lumpt-lumpat?" ang inosente nga sabat ni Panchay.
	Nagkadlaw si Donabelle, apang natingala gid sa Panchay sa iya reaksyon.
	"Asin-asin ang tawag sa akon ginahampang."
	"Asin-asin? Ngaa haw?"
	"Wala ako makahibalo, siguro bangud sa asinan kita naghampang."
	Ginpaarhag ni Donabelle kon paano maghampang san "asin-asin," santang ginakaptan ni Panchay ang sidsad sang iya bestida, katulad sang bata gamay nga nagakapot sang hugot sa bestida sang iya nanay.
	Wala nagkabalaka si Donabelle sa pagpangayapot ni Panchay apang padayon sia sa pagtudlo sini. Ginsugid niya nga kipahanglan damu sila agod mas masadya. Sang matapos na sia sa pagpaathag, ginpakita niya kon paano ini ginahampang.
	"Sunda bala ako, Panchay."
	"Amo sini, hu?" alsa ni Panchay sang isa ka tiil kag gin-untay ang kamot nga daw may ginauyatan nga isa pa ka kamot.
	"Huo. Handurawa lang nga may mga kaupod kita nga nagakaptanay sang kamot. Dayon nagapalibot kita."
	"Dami gid?"
	"Huo, damu gid. Tapos magtintin kita, nagatintin patuo. Ginatungtong ang aton tuo nga tiil sampaw sa ibabaw sang aton nagauyatay nga kamot sa tuo. Padayona tin-tin kag magdungan sa kanta nga "asin-asin, asin-asin."
	"Asin-asin, asin-asin."
	"Sigiha pa tin-tin."
	"Asin-asin, asin-asin."
	"Araguy!" Hinali nga nag-untat si Donabelle sa pagkanta sang mabatyagan ang kasakit sa iya tiyan. Gintulok sia ni Panchay nga may katingla.
	"Sakit tiya mo?"
	Gapikit ni Donabelle ang iya mga mata sa kasakit kag nagluhod. Ang duha niya ka kamot nagakapot sang hugot sa iya tiyan. Nagtulok sia sa bulan kag naghaganhagan ang sakit nga iya nabatyagan.
	"Ngaa nagluhod ka? Lain matyag mo?"
	"Wala lang ini, Panchay. Indi ka magkabalaka, madula lang ini."
	"Madula ang sakit sang imo tiyan?"
	Gin-usisa sia sang mata sang bata nga may kasubo. Nadula na ang iya matam-is nga yuhum.
	"Ngaa nagsakit iino tiya?" pamangkot niya kay Donabelle.
	"Bangud luyag ko pa maghampang." Nakibot si Donabelele sa tinaga nga naggwa sa iya baba. Nabatian niya nga nagtinaghol ang mga idu sa balay." Sang iya lola.
	"Gab-I na Panchay. Pauli ka na sa inyo."
	"Indi ka na maghampang?"
	"Bawas naman, gasakit pa akon tiyan."
	"Ngaa haw?"
	"Husto na Panchay. Mabalik ako diri buwas kon wala nagsakit ang akon tiyan, kag mahampang kita liwat."
	Nagtindog si Donabelle. Ginkuha ang ila tsinelas kag ginsuksuk ini. Malakat na kuntani sia sang mamatikan niya nga wala nagsunod si Panchay sa iya. Nagbalikid sia agod tawgon si Panchay apang wala na ini. Hanali lang ini nadula kag  ginbilin pa ang iya tsinelas.
	Kinalbaan si Donabelle. Nagpalanindog ang iya balahibo; ugaling, indi na niya naagwantahan ang sakit sang iya tiyan. Ginpulot niya ang tsinelas ni Panchay kag dalidali nga naglakat padulong sa balay.
	Alas diyes na sang aga isang mamurag-muragan si Donabelle. Nakita niya ang mga bukas nga bintana kon sa diin sia nagtaklas pasulod sang nagligad nga gab-i. May lutak pa ang isa ka kurtina nga iya ginbuyutan. Nakalatag ang iya puti nga bestida sa salog tupad sang tsinelas niya kag ni Panchay.
	Pahamot sang panagbalay sang hangin sa iya kwarto. Nagbangon sa kag naglakat padulong sa malapad nga bintana. Nadula na ang sakit nga iya ginabatyag.
	Natulupangdan niya ang mantas sang dugo sa iya bestida sa salog. Nangil-aran sia sa pagtulok sa pagkapula sini. Galayon niya nga ginbutong ang lutakon nga kurtina sa bintana kag ginhaboy sa salog, agod matabunan ang iya bestida kag tsinelas. Luwas lang sa tsinelas ni Panchay nga wala malab-ot sang kurtina nga puti. Ginpulot ni Donabelle ang duha ka gunay nga tsinelas kag nadumduman niya ang yuhum ni Panchay.
	Pagkatapos mahimos ang iya hiligdaan, ginpahingad niya ang mga lagu sa kilid sang aparador kag nagpadulong sa kusina. Dala ang tsinelas ni Panchay kag isa ka tabletas sa bulsa sang shorts nga itom agod indi makit-an kon tagasan sia liwas sang dugo.
	Wala si Manang Dalia sa kusina sang magsulod sia. Bitbit ang tsinelas ni Panchay, ginbutang niya ini sa kilid sang pweta. Nagkuha sia sang isa ka baso sang   tubig kag gintulon ang tabletas sa isa ka inom. Siling sang aborsyunista, padayon ang iya pag-inom sang bulong sa sulod sang isa ka semana. Dayon nga nagsulod si Dalia, ang suluguon.
	"Maayong aga, 'Day, Ginagutom ka?"
	Manang Dalia, kilala mo si Panchay?" pamangkot niya sa suluguon.
	"Panchay? Sin-o na sia, 'Day?"
	"Si Panchay bala, ang bata nga babaye nga gamay. Mga anom siguro katuig."
	"Wala, 'Day. Kilala ko ang tanan nga bata diri sa palibot apang wala gid ko ka kilala sina sa iya."
	"Sige na lang. May tinapay da?"
	Pagkahapon, nagguwa si Donabelle padulong sa asinan. Didto, ginpamangkot niya ang mga tinawo sa asinan. Pati na si Tiyoy Mateo, ang tagabantay sang asinan, iya ginpamangkot nahanungud sa kay Panchay. Apang wala gid sang may nakakilala sa iya.
	Tinak-an lang si Donabelle ka pangita kay Panchay gain nagbalik na lang sia sa balay sang iya lola agod hulaton nga makapoy ang adlaw. Nadumduman niya ang iya promise kay Panchay nga mabalik sa asinan agod maghampang. Didto na lang niya ibalik ang tsinelas ni Panchay.
	Nalangkag nag id si Donabelle nga Makita si Panchay. Basi may upod na sia agod mas masadya ang ila paghampang. Kasadya gid mamati sa mga pagtinamsak sang tubig ilabi na kon madamu ang nagalinumpat nga mga tiil. Luyag gid niya nga magbalik sa pagkabata kag maghampang sa asinan sa idalom sang bulan.
	Nagpitik ang iya tiyan. Wala na niya ini ginsapak pa bangud nagadalangahanon sia sang tion nga magkit-anay sila liwat ni Panchay.
	Gintan-aw ni Donabelle ang kalaparon sang asinan sa ganhaan sang balay. Ginbantayan niya ang pag-alsa sang mga tinawo sang katapusan nga kaing sang asinan kag gindala ini ni Tiyoy Mateo sa bodega. Kaambong sa ila tulukon nga ginadilapan sang balhas kag ginatrapuhan sang kasanag sang kahapunanon.
	Nagsandig sia sa kilid sang ganhaan kag ginhikap ang iya tiyan. Indi ini dapat pag-ibun-ag. Indi ini dapat maggawa, dama pa ako plano sa akon kabuhi. Indi ko luyag nga mangin isa ka dalaga nga nanay sa edad nga 18, kaangay ni Helen, nga akon amiga., Gusto ko pa magpangasadya, gusto ko pa makatapos sang masscom. Gusto ko pa ang maghampang sa asinan. Naggigirinual ang iya panghunahuna. Ginapanulukan niya ang kaugalingon nga nagsaot sa tunga sang asinan upod ni Panchay sa idalom sang bulan. Nagasaot, naghampang nga wala sang ginadumdum nga problema kundi nagsanadya. Daw indi nag id sia makahulat sa pagtulog sang adlaw sa asinan.
		Kinapoy nasa pagkinagalong ang mga sirum-sirum sang ginbayaan ni Donabelle ang lamesa sa panihapon. Indi niya nauyunan ang sinabawan nga bangros ni Manang Dalia, tuman ka las-ay suno sa panabor niya.
	Ginhulat niya nga manghugas si Manang Dalia sa kusina kag amat-amat nga nagpahilayu sa ganhaan sang balay padulong sa asinan. Dala ang tsinelas ni Panchay, nagdalagan sia nga daw bata diutay. Nakashort kag t-shirt nga puti. Ang iya buhok nagalaylay tubtub sa abaga nga ginsalapid sang hangin.
	Mas maambong subong ang bulan. Kahapos na lang para sa iya nga paturon ang dalaganan. Kasanag gid sang alagyan.
	Daku gid ang iya kasadya sang iya makit-an si Panchay nga may upod nga mga bata nga lalaki. Ginadumdum niya nga daw katulad man sila sang iya mga pakaisa. Nagahampang na sila. Nagpasalamat si Donabelle nga natudluan na sila ni Panchay.
	"Ari na kami," nagayuhum nga pagsugata ni Panchay.		
	"Maayo kay damu kamo agod mas masadya kita."
	Ginbutang ni Donabelle ang tsinelas ni Panchay kag gin-uba niya ang iya ginsul-ob. Nagpadulong sia sa mga bata nga lalaki nga kaupod ni Panchay.
	Namat-od sia nga indi mag-intra sa ila bangud tuman na sa iya kadaku para malab-ot sang ila tiil ang iya nga kamot. Apang luyag ni Donabelle nga pamatian ang damu-damu nga pagtinamsak sang tubig sa idalom sang ila magagmay nga tiil. Luyag niya ang ila pagkinadlaw kag pagkinanta sang "asin-asin, asin-asin."
	Ginpiyong niya ang iya mga mata samtang ginapalibutan sia sang mga bata.Nagauntay ang ila kamot, nagatintin kag nagakinanta, nagakinadlaw.
	"Asin-asin, asin-asin." Kanami sang ila magagnay nga mga tingog.
	Gin-alsa ni Donabelle ang iya tuo nga tiil. Gin-untay ang duha ka kamot nga daw may ginauyatan kag nagmuklat sing makadali sa pagtulok sa guya sang bulan. Nagayuhum sia kag nagpiyong liwat.
	"Asin-asin, asin-asin," padayon sang mga bata.
	"Luyag ko mangin baw-as kaangay sang bulan." Siling niya sa iya kaugalingon. Kag nagtintin dungan sa kanta sang mga kabataan.
	"Asin-asin, asin-asin."
	Sa hinali, nagsakit ang iya riyan. Nabatyagan niya ang katapusan nga pitik sang kabuhi sa sulod sang iya taguangkan. Apang gin-antos niya ini, padayon sia sa pagtintin.
	Nagpitik ini liwat sing tama kasakit nga magguraab si Donabell. Nag-untar sa pagkanta ang mga bata kag si Panchay sing naglumpiga sia sang kasakit sa asinan.
	"Ngaaluyag mo maghampang?" tingog sang isa ka bata nga babayi.
	"Panchay, buligi ako palihog, Tama kasakit."
	"Ngaa luyag mo maghampang?" pamangkot sini liwat.
	"Panchay, palihog?"
	"Ngaa luyag mo maghampang?" pmasinulob-on ang iya tingog sang bata.
	Gintulok ni Donabelle si Panchay. Wala na ini nagayuhum. Pati ang mga bata sa palibot niya, day kasubo lantawon. Nagtindog si Donabelle, bisan nagasakit ang iya nabatyagan.
	"May bata sa sulod sang akon tiyan, Panchay. Indi ko ini pagibun-ag bangod gusto ko pa maghampang."
	"Paano sia makahampang?"
	"Indi. Indi na sia makahampang, Panchay."
	"Gusto ko maghampang." Nabhibi si Panchay.
	"Ti, nagahampang ka man subong. Upod nakon, upod sa imo mga amigo nga lalaki," ulo-ulo niya.











10







Title:Ang Sikreto
Ang Sikreto...
Manug-isa pa lang sila ka tuig nga kasal, si Ding beinte-seis, si Lorna, beinte-tres. Pero ang ila edad na guid lang guro ang medyo malapit sa ila nga duha, ang ila balatyagon malayo gid. 
      ***
      Pareho sa kalabanan nga istorya sa subong nga mga tinuig, si Lorna amo nga daw sa nabungguan sang trak, ukon nakatapak lansang. Sa iya pagtapak lansang, nagbusog iya tiil, nagdako, naghabok kag nagbuswang. Sa malip-ot nga tinaga, si Lorna naaksidente, ang iya tiyan nagdako, naghabok, pero bag-o magbuswang ang dulot sang ila kasal-anan, nagpakasal ini kay Ding. Si Ding, may tindog, pero daw sa iya lamang sang akasya nga malayo sa silak sang adlaw, medyo gwapo, kung nagakatulog, kag may tinun-an, pero manubo guid lamang. Kung si Lorna, gwapa, kaulomol ang panglawason, kag maalam, si Ding naman alampuan kag inumol lamang ang nabal-an nga gamiton sa iya kinalawas. Ang ulihi nga punto amo man ang ginareklamo ni Lorna, kay luwas sa mabudlay nga punpunon si Ding sa ilimnan, mabudlay man ini pahapunon sa iya halapunan.
      ***
      Sang aga sang pagkabugtaw ni Ding sa iya pagkadamgo sang Kamatuoran nga indi na niya madumduman, na notisaran ni Lorna nga iya bana may ginapaminsar nga madalum. Kung sang una si Ding mabugtaw lampas na sa alas nuebe kag magbukas sang iya kalay-uhan sapatos, subong, siya maaga pa sa alas-kuatro nagbugtaw, mga alas-seis. Amo gani nga pagpauli ni Lorna halin sa misa nga iya gina-adlaw-adlaw, nagpasalamat ini sa Diyos nga iya bana nakakita na guid man sang una nga butlak sang adlaw. Ang una nga butlak sang adlaw matahum kag mahumok, indi pareho sa butlak sang alas-dose nga mainit kag suplado ukon ang iya sang hapon nga lawlaw kag manughikog. Sa hunahuna ni Lorna, may pag-bag-o sa asawa nga gulpyada, ang iya nawum may gamay nga pagkatublag, may gamay nga pag-ino-ino, may daku nga pagpamangkot. Gani nga gintimplahan ini sang kapi, samtang nagapasalamat sa Diyos nga gin-gaan ini opurtonidad nga ipakita sa bana ang pagpalangga, indi sa malamig-init nga mga kagab-ihon sang panghilawas, ukon sa init-init nga ilinaway sa katung-an sang adlawon, ukon sa malamig nga wala sapakanay, kundi sa eksakto nga init sang kapi, kag sa maaliwalas nga kalamigon sang kaagahon.
      Nagluto si Lorna sang dala sini nga ginaling nga karne kag mga recados. Si Ding mahinay pero sige-sige ang hamal kag usang sang pandesal. 
      "Ano oras gabukas si Tasyo nga barbero man?"
      "Alas-nuebe, Ding, bukas na siya. Mapagunting ka?"
      "Huo, gakatol akun alipudwan, basi mapakalbo ako."
      "Indi guro bagay, Ding, nga-a kalbo gid haw, indi pwede triman lang?"
      Nagtindog si Ding kag gindul-ong ang  baso sang iya kape sa asawa. Gin-atubang sini samtang nagapangkihad recados. Iya ginkuha ang kutsilyo sa asawa kag ginbuslan ini sa pangihad. 
      "Pangga, ako lang. Pamati kalang anay ha. Kaagi ka na damgo..."
      Daw sa nakibot si Lorna, sa sulod sang isa ka tuig, bag-o pa lamang ini nga mga natabu, nga gintawag siya nga palangga kag ginbuligan sa kusina. Samtang nagawakal si Ding, sa mga mata ni Lorna, ang mahumok nga banaag sang maaga nga adlaw daw nagapahumok man sa mga guya ni Ding. Nabatian niya man ang mga sugilanon ni Ding, parti sa iya damgo nga indi madumduman, ang baba ni Ding samtang nagahambal, daw mas mabilog kag mapula, kag kung piliton niya nga panumdumon kag pahinayon ang pagtikab sini, daw nagapadumdum sa iya sang mga mansanas nga manami kadton. Nagasige si Ding wakal apang ang ulihi na lamang nga nadumduman ni Lorna amo nga nabudlayan sya sa pagdumdum sang iya damgo, bag-o siya nadula sa mga posibilidad nga pwede matabu kung iya lamang abi kadton ang mansanas nga bag-ong tukib.  
      "Lorn, gapamati ka? Anu ayhan ato man. Basi numero ato sa Lotto, basi natago nga bulawan, kung sa imo bi, Ga?" Nagagisa na si Ding. Ang ila kalan, nagaibwal na sang kalayo, kag tungod sa init, nagpurotok ng balhas sa agtang ni Ding, daw mga alahas nga ginkorona sa iya. Dali-dali nga ginbatak ni Lorna ang sidsid sang iya daster kag gintrapuhan ang agtang sang, sa subong iya narealisar, pinalangga gid man gali nga bana. Nagngirit si Ding kag sang iya nasiplatan ang maputi nga hita sang iya asawa, iya nadumduman ang gab-i sang ila sala nga daw naga-amat-amat ensakto. 
      ***
      Si Lorna nagdako sa balay nga wala nakakilala sa Diyos ukon sa iya hayo nga Paghigugma. Ang iya ginikanan indi man mabasol kay sa ila gindak-an, wala man sang nagpakilala sa ila sa amu nga butang. Sa ila baryo, ang ila relihiyon ang pangampo sa tubo. Sa kuntani, amo man ang maagyan nga dalan ni Lorna, kung indi lang abi manami siya magkanta. Pero kay may abilidad ang bata, nanugon ang ila kaparyentehan sa siyudad nga pabay-an na lamang ang bata nga magdako bilang mangunguma. Si Lorna ginkuha nila nga bulig sa balay samtang naga-eskwela ini sang kolehiyo. Sang nakatapos na si Lorna, nakakita ini ubra sa isa ka balay-prendahan kag nagasideline kanta sa mga bar kung gab-i.
      Sa mga tiyempo nga amo ni, si Ding naman iya naga-ubra bilang janitor. Si Ding nagdako sa siyudad sa idalum sang pinakamahal nga atup sa Iloilo, ang taytay sa Tabuc Suba. Sang magamay pa lamang siya, namatay ang ginikanan niya sang naggulpi baha sang nagabagyo. Naanod ang mga ini, pero ang atop sang balay nila wala gid maminyar, kag sang ulihi atop na lamang ang nabilin. Tungod nga maboot kag mabinuligon man ang bata, ginkupkup ini sang tupad-balay nga maninoy niya man sa bunyag. Sang siya nagdaku na sa isa ka lawas nga pwede mapuslan, ang tanan nga ubra nga pwede masudlan sang nagakabuhi, iya gintestingan kag ginpataypatayan.  Karpintero, construction, mason, security, roomboy, pero kay wala siya iya nakatapos maskin elementary man lang, indi siya maglawig sa ubra kung may mas mataas tinun-an nga mag-apply. Na-realisar niya man ini, kag biskan pala-inom ini, kay bangod nga sultero, nagsupot-supot siya kwarta para makabakal sang iya kaugalingon nga traysikol. Sa amo nga pamaagi, wala sang makabulos sa iya, kay siya ang tag-iya.
      ***
      Sang gab-i kung san-o sila natabo ni Lorna, nakabaton sang sweldo si Ding. Sa nagdugang nga tres mil, nakasupot na si Ding sang treinta mil, pwede na makapaubra sang iya traysikol. Ginpanumdum niya nga koloran niya ini sang duag nga pula, bilang pabutyag nga ini halin mismo sa pagbalhas niya sang dugo para diri. Pero sa lima niya katuig nga plano, indi pa niya mapanumduman kung ano ang ingalan niya sa atubangan sang traysikol. Importante ini kay amo ini ang magadala sang swerte ukon malas sa iya nga pagbiyahe. Apisar sini, nagdesisyon siya nga mag-inom kag magselebrar. Wala man siya sang kaupdanan, gani nag-inom siya nga nagaisahanun.
      Na notisaran ni Ding sadto nga may isa ka singer sila nga nagahilibi-on sa punta sang bar. Tungod nga lampas na alas-dos, kag manugsira naman sila, wala na gid man sang customer nga nabilin, kag wala man siya sang upod magselebrar, nagpalapit ini sa babayi kag ginhagad sa isa ka botelya. Si Lorna gali ang ngalan niya, kag sa hunahuna ni Ding, indi man na guro tuod gid nga ngalan, kay ti may ngalan-ngalan man lang ang mga singer di bala? Ginhambal ni Ding ang iya ngalan kag nagsugod na sila istorya sang ila kabuhi. Sang ginamitlang ni Ding ang pagkamatay sang iya ginikanan, kag nagalutaw sila nga duha sa ila ika-pito na nga botelya sang beer, naghibi todo si Lorna. Ginapabay-an a lang sila sang gwardiya kay ti tagadidto man lang sila nagaubra. Wala na namangkot si Ding kun nga-a, pero gin-ulo-ulohan niya si Lorna. Si Lorna, wala man kaagi inom, gani siya nahubog gid. Sa panan-awan ni Lorna, nga medyo nagahuloy-huloy na gid, si Ding na siguro ang pinakamaboot ng lalaki sa kalibutan. Wala na sila nga duha nakabalo sang pagkaaga nga tupad gali sila nga duha natulugan sa kwarto sang mga gwardiya, kag sila nga duha waay saplot, kag waay eksplinasyon sang ila nadangatan. Waay kabalo si Ding kung nga-a nagahibi sang gab-i nga to si Lorna, si Lorna waay man kabalo nga si Ding nagaselebrar gali. Sila nga duha wala man kabalo, nga ang ila pagakahubog mahulog sa pagakabusong ni Lorna.
      
      ***
      Nagpauli anay si Lorna sa uma sa Tapaz para maglubong sa iya iloy, nga napatay kuno sa kanser sang titi. Samtang ginalubong ang iya iloy, nagahilibion si Lorna pero ang iya luha indi lang tanan para sa iloy, ang iban para man sa iya. Sang ginasook na si Nanay niya sa lulubngan, nagsuka si Lorna, duha na kabulan nga wala siya naabtan sang iya bulanan. 
      Nagbalik si Lorna sa Iloilo kag ginpangita si Ding, nga iya nasapwan sa iya balay nga semento ang atop. Sang nagkit-anay sila, si Ding kung tani makadto sa shop ka maorder sang iya traysikol nga handum kag dumot, si Lorna wala kabalo kung diin masugod sang hambal. Nabal-an ni Ding sa gilayon ang rason, kay sa iya man ulo ang posibilidad nga magbunga ang gab-i nga wala man tani nila ginapangayo. Sang nagpangapi ang duha sa sulod sang balay, ginbaton ni Ding biskan mabug-at sa iya balatyagon, ang responsibilidad sa tanan. Ang maleta ni Lorna sa kilid sang pirta wala na mahulag sa iya lugar.
      ***
      Nagdesisyon ang duha nga mapakasal sa huwis samtang nga ginapanumdum pa nila ang ila bwasdamlag. Wala naman kabalik si Ding sa bar, kay pagkatapos nabal-an sang manager ang natabu sa ila ni Lorna, ginpaguwa naman ini sa iya ubra. Maayo man ang ila pagtamdanay, pero indi gid sila malapit sa isa kag isa. Si Ding, bangud nga wala niya mabakal ang traysikol sa paghanda sang ila kasal kag preparasyon sa bata, nagsugod inom sa gab-i, pirme nakapangita away tungod sa kahulugbon. Pero kung ano ang iya sakit sa balatyagon bangud sang ila sitwasyon, wala niya gid ini ginpautwas ukon ginpabalo kay Lorna. Nagbakal siya sang iskuba, mga hilo kag dagum, kag iban pa gamit para magsugod sang iya stool sa downtown sa pangay-o sang sapatos. Si Lorna naman, nagtesting man nga maging mayo kay Ding, biskan pa nga nakita niya nga si Ding, malayo sa lalaki nga nagapamati sa iya sang gab-i nga sila nag-istoryahanay. Nagaproblema siya nga basi indi na siya kabalik ubra sa bar kag sa balay-prendahan pagkatapos bata. Madamu sang fresh graduate kag ang iya nawum indi na gid maanyag dulot sang mga gab-i sang pulaw sa problema kag pagpanghakruy sa pagkamatay sang iya iloy. 
      ***
      Sang anum ka bulan ang tiyan ni Lorna, nagsakit ini kag may dugo nga nagtulo sa iya mga hita. Pagkadto nila sa doctor, wala mauntat ang pagdugo kag sa paglantaw sa ultrasound, wala na sang pagtibok ang korason. Bangud nga wala gid mauntat sa bulong kag sa pagpagwa sang bata, gin kuha ang matris ni Lorna, nga natukiban nga may myoma pa gid gali. Naubos na gid pati ang ginseparar nga budget kung tani ni Ding para sa kasal sa simbahan kag ang iya nga gin-umpisahan nga bag-o nga alkansiya para sa traysikol liwat kung tani. Nagpabilin sa ospital si Lorna sang duha ka semana, nagapasakit, indi na masyado sa tiyan, pero labi na gid sa tagipusuon.
      Pagbalik nila sa ila balay, mahipos ang tanan. Ang isa lang gd ka bombilya sa ila puloy-an nagumpisa nga magkiraw kag nagapataypatay. 
      Si Ding wala na kabalo sang iya ubrahon, si Lorna, wala na makabalo kung anu pa nga ara siya sa luyo ni Ding. Indi na siya makabata, para sa ano pa nga ari siya sa balay ni Ding? Nagtulog ang mag-asawa sang gab-i nga to, si Lorna sa ila katre, si Ding sa idalum sang kahoy sang paho sa unhan sang balay nila. Wala siya kaabot sa ila hagdanan, gani biskan diin ginhimo na lang nga higdaan.
      Naglaba ang buhok ni Ding kag naburungoton. Nakita ni Lorna nga indi mayo ang pamatyagon sang iya bana, gani ini siya nagahipos na lamang kag nagakanta. Kung ini siya magkanta, makita niya kung kaisa nga si Ding nagatalikod sa iya. Nahibaluan niya nga ngahibi ang bana, kag siya man, sa mga gab-i nga indi si Ding makapauli.
      	***
      Sang isa na kabulan ang nakalipas sang nakapuli ini sila sa ila balay, adlaw-adlaw nagasimba si Lorna. 








8







Title:Singgit Sang Dughan
<b> Singgit Sang Dughan </b> 
Florence Tañagras

Isa ka matahom nga duo gang ginausoy ni Boy. Sa isa gid lamang ka pamisok napanas ang bug-os niya nga mga kasaki kag pag-antos. Mga pagbatas. Mga kabulayan. Mga mapait nga hitabo sa iya kabuhi. Pagdanak sang luha. Mga ginauribay nga mga kabug-atan sa kalibutan. Ang kalbaryo niya sa ginhingalanan nga dutang luhaan.
	Wala sing tinaga nga makasaysay sa pinasahi nga duog nga iya karon ginhulagan. Mga huni sang pispis nga kon mapamatian kaangay sang langitnon nga tingog sang mga angel nga nagaambahanon sa iya dulonggan. Makapalangligbos sang balahibo. Nagaigpag-igpat ang palibot kaangid sang bulawan. Wala mahangpan sang kubos niya nga pagkatawo ang kalibutan nga bisan sa dalamguhanon wala pa niya madangatan. Kon may tinaga man nga matuad diri, langit kag lupa ang antad. Matalinghaga.
	Sa tunga sang misteryuso nga balatyagon, namuramoragan ang ulitawo. Daw sa indi niya matungkad ang mga hitabo. Sa luyo sang ganhaan nakibot sia sa pagtuhaw sang nawong nga sumugalaw sa iya. Ginkulbaan sia. Nanghulonghulong, tubton sa nakaginhawa sing madalom. Kung indi sia magsayop, amo ini ang nabasahan niya sa Biblia, ang libro nga ginkabig niya anay sadto nga masuod nga abyan sa bug-os niya nga kinabuhi sa duog nga ginbayaan niya, sa puno sia sang hibubun-ot sa kasingkasing. Kasingkal. Tuga san pag-etsapwera sang iya pamilya bisang ang tanan ginhimo na niya. Apang ini ang nagpahapyaw sa iya kag naghatag sang paglaom.
	Si San Pedro gid man, ang tagbantay sang ganhaan sang langit. Ginpiyon niya liwat ang iya mga mata. Kag ginmulta liwat. Wala sia magsala. Wala sia nagadalamguhanon. Nakibot sia tungod wala niya ginalumi nga ara na sia sa duog nga ginakalangkagan sang tnan, ang duog nga ginatawag, langit.
	Nahunahona niya nga may kamatuoran gali ang mga panalambiton san giya ng abyan sadto. Matuod gali nga may langit. Piho nga may kabuhi, may paglaom. Nga may langit nga nagtigana para sa mga tawo nga nagapati diri kag nagahigugma sa tagtuga sini.
	Apang, wala niya nahibaloan kon ano gid ang iya balatyagon. Nagsinilamo ang kakunyag, kahadlok, kalipay, kag paghinulsol. Isa lamang bala ini ka bangungot ukon isa ka dalamguhanon nga mahimo magpukaw sa iya balatyagon nga indi na lang magmata tungod sa katahom nga ginatuga sini? Nadumdoman niya si Eliseo nga sakay sa karwahe nga may kalayo ng gulpe lang ginkuha sa isa gid lamang ka pamisok. Ginpaanggid niya ang hitabo sa iya, tungod kaangay sang usbong sia ginsabmit na sang Tag-iya sang iya hulam nga kabuhi. Dugang pa nga daw indi pa sia handa sa sining bag-o nga kabuhi nga nagahulat iya. Kon mahimo, gusto pa niya kuntani nga magdugay sa mapintas nga kalibutan agod padyunon ang pagpakigsumpong tubtob sa mapatumba ining mga naghalit sa iya. Sa duta, natumba sia sang makapila ka beses, gain gusto gid niya nga makabangon. Amo ini ang handom kag dumot sa bug-os niya nga kinabuhi, ang makatibawas kag makabangon sa lunang nga naglikop sabug-os niya nga kalawasan sang sia nagakabuhi pa didto.
	Ginpakamalaot ang iya nga pagtawo sadto. Gintamay. Ginkadlawan. Gindagtaan sang mga tawo sa duog nga lipod sa iya katawhan. Bisan pa ang iya nga pagkatawo. Gin-itsapwera kag gintapaktapakan. Bisan pa ang iya pamilya. Gani, amo ini ang madalom nga rason kon ngaa sia may ginapamalikdan. Gusto paniya mapamatud-an nga masarangan niya ang tanan bisan pa nga kubos langang iya pagkatawo. Ang mag-uswag kag indi magsapak sa mga nagkanubo sa iya.
	"Boy, mainabiabihon ko ikaw nga ginaagda sa pagkari sa ganhaan sang langit. Wala ka magsayop. Ako si San Pedro, ang tagbantay sing ganhaan sang kalangitan. Husto ang abyan mo, ako ang ginahambal niya nga tagbukas sang libro sang kabuhi," natuod sang santos. "Magkar ka, balahan nga espiritu."
	Indi makatikab si Boy. Natikom ang iya bibig. Kaangay sang ganhaan nga may kandad. Kag naglatay lamang angmga tinaga sa iya panghunahona. Makakilibot. Makahaladlok. Makapalanindog balahibo. Indi niya mabaton. Indi niya mahangpan. Indi matungkad. "Patay nag id man bala ako?" likom nga natuad niya sa kaugalingon. Nabatyagan niya nga daw nagalupad sia sa panganod. Kaupod ang mga pispis nga wala nakahibalo kon diin mahapon. Pareho nga wala kahibalo kung diin ang ila espiritu, kon diin gid bala ang ila puloy-an.
	"Huo, Boy, ako si San Pedro, ang masami mo nga mabasa sa Biblia sadto. Ako ini, sa atubang mo karon, kag nagapanginbulahan nga nalampuwasan mo ang mga hangkat sang kabuhi didto sa duog diin sa malip-ot nga panahon ikaw nagpanglakaton kag natapos sing madinalag-on sa pihak sang masipot kag palikuliko nga dalanon." Tapos sang santos samtang ginatakup ang libro sang kabuhi. "Dali na, magkari ka sa duong nga gintigana sa imo tubtob sa katubtoban."
	"Indi!!!" Nakasingit si Boy. Ini ang dikta sang mabug-at niya ng panghunahona. Naligban kag puno san gmga palamangkutanon. Nagtulo ang iya mga luha. Wala niya mapat-od kon ngaa. Ang laom niya wala na sang paghinibi sa langit, sa ini nga 

tion nakasayop ang abyan niya. Apang ang pagsinggit nga ato, langit para sa iya. Nagtudok sa bug-os niya nga balatyagon ang kalipay. Napanas ang pagpangduhadoha. Ang mga tunok sa dughan, nabunot lag naislan sang kasulhay. Angkapait nangin matm-is. Ang kalinong sang mga bibig nabuksan sang matunog nga tinaga. Napautwas ang kaugalingon, ang sulod sang balatyagon.

	"Ngaa nakahibi ka Boy? Indi mo bala gusto ang ini nga duog. Amo ini ang padya sang Makaako sa imo. Saimo nga katutom, sa imo nga pagkamapinubuson, sang imo bulawanon nga agipusuon. Apang, nagahibi ka indi tungod nga may napamalikdan, kakundi tungod sa kalipay? Wala ako magsala indi bala? Pamangkot-pamat-od ni San Pedro.
	"Huo, San Pedro. Huo!!!" Lag dugang nga nagtalalagay ang luha ni Boy.
	"Ano ka Tam-is pamatian sang imo sabat. Makalalangkag nga sa katapusan nakapulong ka nga ikaw nalipay kag natawhan na.

<b> Bangod Sa Isa Ka Bulig Nga Saging </b> 
Rolando Gibraltar

"Anhon mo ina, Romeo?" pamangkot nga ginaupdan sang tuman nga kakulba gikan kay Narcisa, ang asawa ni Romeo.
Wala gid magsayop si Narcisa may ginakaugtan gid ang bana kon ngaa ginkuha sini ang kalibre 45 nga pistola.
	Kaina pa sang nagapanihapon sila nga namutikan na ni Narcisa nga indi mapahamtang ang bana. Sa panilag ni Narcisa indi makatulog ang bana. NAgahiwasa ini.Makapila na magbaliswa tubtob nag-abot ining tinakna.
	"Anhon mo ina Romeo?" sulit ni Narcisa. Dinakop na ini sang kakulba sa ginabuhat sang bana.
	Pero wala gid sing nabaton nga sabat gikan kay Romeo.
	Sa sanag sang lamp shade, masnahon ang tuman nga kaakig sa nawong ni Romeo. Wala na niya mabatian ang liwaliwat ngapamangkot sang asawa. Daw isa lang sia nga nagahulag sa amo nga hulot. Nga hilway kag wala sing nagabalabag kon ano man ang buhaton.
	Pinudyot ni Romeo ang put nga kameseta kag pinahid sa ginauyatan nga pusil. Nasamay sa nawong sini an ghingalit nga kalipay. Bangod wala sing bisan dyutay lamang nga yab-ok nga nagtapik sa puti nga kameseta. Buot silingon... kon sa tawo pa, kundisyon gihapon ang lawas! Makapila niya nga ginpitikpitik ang gatilyo. Nakapanglintak sia. Nagalinagatik lang! wala nagakapalya!
	"Indi kapagpatawaron sini! Pat-od gid nga sa isa ka pagkablit ko lang sang gatilyo sini, pat-od gid nga magkalaasik ang kalag mo sa impierno!" pusnga ni Romeo.
	Tinangla ni Romeo ang orasan. Alas dos na sa kaagahon. Ini na ang oras nga iya ginahulat. Kinuha niya ang flash light nga natungtong sa lamesita. Liwatliwat man nga pinasiga. Wala nagakalus-aw ang sanag sini. 
	Pinabakod ni Romeo ang kaugalingon. Wala na sia singbisan dyutay nga kakulba ng nabatyagan. Hana na sia nga magwa pero madasig nga kinuptan sia sang asawa.
	"Sa diin ka gid bala makadto Romeo? Lag sin-o gid bala ang ginakaugtan mo? Nagakurog ang tingog ni Narcisa.
	Apang winaslik sia niRomeo, "Pabay-I ako Sisa! Nagapagusto lang sila! Wala sing pagtaha!"
	Wala sing mahimo si Narcisa sa kusog sang bana. Naurungan ini, daw indi makapati sa ginhimo sang bana. Bag-o pa gid lang ini nabuhat sa iya sang bana. 
	"Diri ka lang. sagapon mo lang ako karon kon indi pa ako makapauli sa pag-abot sang sanag. Pero kon makabalik ako gilayon pat-od nga wala na sing magtublag pa sa aton. Pangamuyue lang nga ako ang madaog."
	Pinagligbusan si Narcisa sa pinanghambal sang bana. Wala ini makahulag sa tinndugan kon wala madula sa panulok ang bana. Linamon sang kadulom si Romeo.
	Bisan pa nga nagakulorog na ang kalawasan ni Narcisa sa sobra nga kakulba sa ginabuhat sang bana pero daw hubot ini nga dumalagan sunod sa bana. Apang wala na niya Makita ang bana. Indi mahim-os si Narcisa, kinahanglan Makita niya kon ano gid ang tuyo sang bana. Wala man ni Narcisa mabatgi ang kahadlok sa ginasugid nga aswang.
	Wala lang madugay ang dagondagon ni Romeo pakadto sa iya kaladtuan. Dayon sini paiplok sa puno sang madabong nga puno sang madre de cacao. Gikan sa iya nahamtangan, mahibaluan gid niya kon may mangahas sa pagkuha sang ila saging. Ini ang iya tuyo. Tapuson na niya subong nga kaagahon kon sin-o man ang nagapangahas sa pagkuha sang ila saging. Subong pa nga bulan sang Agusto, bulan sang tigkiliwi. Ang iban indi na kahibalo magpabalhas kundi magbantay na gid lang sang pinabalhasan sang iban. Kag inid sia kumporme sini. Kinahanglan tapuson niya ini. Bangod inid lang ini kis-anga natabo sa ila kundi halos indi na sila makatilaw sang bunga sang ila pinabalhasan. Nagakalam na ang iya kamot nga magpatay sa sin-o man nga wala sing huya kag wala na sing respeto sa ila. Naanad lang sila!
	Sa iya paghulat naaningal pa  niya ang pagsabtanay nila kaina sang iya asawa. Ginmunuhan niya ang asawa sangiya natukiban, ang perme nga pagtuba sang ila saging.
	"Pabay-e lang Meng. Pasalamaan man ina sa imo sang mga tawo. Kay ang imo pinabalhasan makabangilbangil man sa hapdi san gila suloksulok, karon nga tigulutom." Sabat, pahangop sang asawa.
	"Indi a, an okay katamad sa ila! Indi "Kahibalo magpatulo sang ila balhas. Kundi ang himuon nalang nga batayan ang aton kinabudlayan!" masingki ang sabat ni Romeo.
	"Sang-ano gid ang kaunon naton man? Sang mga kabataan? May isaka sipi basante na kita, kalapit sang merkado dira." Lugpay ni Narcisa sa bana.
	"Indi husto ina Sisa. Bisan ano ka dyutay ko matilawan man naton ang aton pinbalhasan. Indi nga ang iban pa ang makapulos sina. Wala na sila sing pagtaha sa aton. Kon magpangayo sila wala man kita nagadinalok sa ila, a."
	Nakapisik si Romeo. Nauntat ang iya paghanduraw sang may nabatian sia nga kulas. Nanilag sia. Sinapo niya gilayon ang polo sang ginasukbit niya nga pusil. Ginlibot ang panulok, bisan ligum ang kadulom pero sa anting sang iya palamatin-an mabatyagan niya gilayon kon sa diin na ang makahas. Wala sia napaslawan. Wala gid man madugay ang iya pagpanilag. May namasnahan sa kadasig lang sang hitabo. Sa isa ka tigbas lang, duplay na ang saging. Kag isa pa gid ka tigbas ang iya nabatian ipo na ang bulig sang saging. Sa iya panilag sanay na ang taweo nga nagahimo sini.
	Sumilabo gilayon ang balatyagon ni Romeo. Tion na agon tapuson ang tanan! Ginkasa niya ang pusil. Bumalabag sia sa dalan nga nasiguro niya diri gid maagi ang tawo nga pas-an ang isa ka bulig nga saging. Sia ukon ang makahas ang mabilin karon nga kaagahon. Nasiguro nbiya nga mabato gid ang taw okay may taklos man ini nga patalom. A, bisan mabato pa ang tawo, indi gid ini makasalbar sa iya kalibre 45 nga nakahanda na magbuga sang kamatayon! Bisan magkuyampad man ini sa kaghadlok nga Makita sia, indi gid ini pagpatawaron sang bala sang iya 45.
	Karon na! Tinumod gid niya ang nawong sang tawo sang siga sang iya flash light.

Title:Komposo ni Dandansoy
Komposo ni Dandansoy...
      Bal-an ko nga subong sang madamo pa nga abyan kag kilala - bangod sa kasakuon sa syudad ukon sa ano pa man nga rason nga sa paghibalo waay ako sing kinamatarong - dili siya mag-lawid sa pagpauli sa uma. Pero ambot, sa pagpaminsar nga sa sunod nga semana dili ko na siya makita, daw sa latay sang nagabiti nga latigo sa akon pamatyag. Ay, ang pobre ko nga kalag nagtalang-talang. Pen, pen de serapen sa diin bala ang mas masubo, makatalagman: ang magalaon gid lamang ukon ang magpasimpalad bisan pa liwat pagabayaan? 
      Ugaling ang tingog ni Lorena sa pagpangamusta nagtulutumbo amo nga sa batsehon nga kalsada ang amon laway nagwilisik.  Nasimhutan ko ang mga rosas nga sa atubangan sang balay nagapamukad kag ginapanan-awan nga sa iya ginahatag.  Sa paglingkang-lingkang sang van, nagdut-anay ang amon mga abaga nga daw sa kanami lang bala magligid-ligid sa kama. Anano nga daw sa may alibangbang sa dughan ko nagkapa-kapa paguwa nga sa dalanon nabilin ang pila ko ka kakulba! 
	Pagadayunon ko ang akon komposo sang mag-abot na kami sa baryo. Sanglit tabuan nga Pacquiao-Morales rematch, asta sa balkon buta gid ang balay ni Kapitan Tyago. Luwas pa nga ang ila TV indi lang colored, indi lang daku, kundi flat screen gid nga Panasonic! Pinakauna sa baryo, salamat sa anak sini sa Saudi. Mapagsik ang pang-abi-abi kay Lorena sang nagtululumpok nga tuman ang reklamo sa kadamuon sang pasayod. Hala sige, pakilala nga sila man paryente. Nadumduman pa bala niya sadto... kilala pa bala niya si amo sini? Kumusta ang iya pamilya? San-o naman sila iya magakari? Ay, ay, ay, si Lorena, ang doktora halin sa Manila, sang naglalabug nga mga liug kag nagpanghublas nga panulok, sang bilog nga baryo ginsunod. 
       "Te, 'Day, magkano 'yong pusta?" Lahug ni Kapitan, maniwang nga tawo, sang si Lorena makapungko na. "Siguradong tumba na ang kontra." 
	"Tan-awon ta anay, e," sabat niya nga nagayuhom. 
      "Aba, maayo gid...kabalo pa!" Ang tingog ni Kapitan nagahara-hara nga subong lang ang bilog nga manugtan-aw nakaangkon sang kapagsik dili lamang sa paghulat sang sambuwa 
Pacquiao kag Morales. "Kita n'yo...aton ining doktora...libre...gani indi gid magpabungol-bungol. Karon sa alas-kuwatro, sa barangay hall gid magkadto."  
	 "Manyaga muna tayo, 'Day," guyod sa iya ni Manang Delia, ang but-anan nga asawa ni Kapitan. "Engineer..." hagad man sini sa akon. "Mainit-init pa ang tinola...langka kag kadyos." Duha man lang tani ka lat-ang ang amon balay pero sanglit mas manamit maghigop sang sabaw nga may upod nga dalaga kag magtan-aw sang boksing nga subong lang sa sinehan, sa lamesa sa pihak nga hulot ako nagpadulong. 
	"Karon sa gab-i maihaw 'ta sang manok, a," pabati-bati ko kay Manang Delia. Ang matuod, luyag ko mahibal-an kon ini paborito bala ni Lorena. "Ano ayhan ang maayo, fried chicken ukon tinola?" 
	"Kapayas kag katumbal...tagal na 'ko bala hindi makatilaw sina."
       "Dami na sa ila ni Engineer." Dayon pasiplat-pangiray sa akon ni Manang Delia. Huo, amo na sila sadto tanan sa baryo, tanan na lang nga magkari nga dalaga, sa akon ginatodo. 
	"Bisan manok pa kag itlog, a." Abaw, daw sa nangusyan man ako sa akon namitlang. Matuod ako may poultry kag waay gid kaso nga si Lorena pagaihawan, pagalitsonan. Apang atong pagpasakay sa umpisa pa lamang sang pagpang-unlog pinasahi kag sa napamatud-an, makatalagman. 
      Ako si Dandansoy, dili man gid gwapo pay may dalitan nga angkon. Dili man sa pagpahambog, madamo sadtong kolehiyo tubtob sa opisina sa munisipyo ang mga dalaga nga nagpabatyag, naglagas-lagas. Kon ipamangkot n'yo pa sa kamal-aman, igasugid nila nga maalam ako kag but-anan. Apang mapati man kamo ukon dili, kamot lamang sang una ko nga nobya - huo ang nagbiya - ang akon nauyatan. Sa mga tion nga ato ginasunlog gani ako sa inuman - ngaa kuno kasubong na lamang sa pagprotekta ko sa mga watershed ang pag-amlig ko sa akon  pagkabirhen. Siguro labi lang ako nga nangin pislian umpisa sang ako mabansagan nga si Dandansoy - bata, ulitawo nga binayaan. 
	Apang sang udto nga ato, bal-an ko man nga dili na gid ako makapangindi sa liwat nga paghutik sang tagipusuon. Sang masayuran nga yes, daug na si Pacquiao - tumba-lipong gid ang kontra kag ang hilinugyaw sang bilog nga baryo kalipay-pagpabugal sang bug-os nga pungsod, sa tagbalay kag bisita dayon akon lisensya. Sa balay ako nagpauli kag magpaligo - nagpahumot, pa-guwapo. Sa poultry ginsugo ang isa ka sidekick nga solterito agod magpangita sang tulotam-bok nga manok nga pagadal-on sa balay ni Kapitan Tyago. Sa hardin gintan-aw ang mga tanom nga rosas sang laon nga tiya kag ginpangamuyo ang pagbuskag. Ako si Engineer Dandansoy, ginkalipay ang mangin bodyguard ni Dra<pd>.</pd> Lorena, agod si kon sin-o man nga overseas sang baryo ukon politiko sang banwa dili makaporma. 
	Husto lang nga nagsalum na sa paminsaron sang bilog nga baryo ang pagdaug ni Pacquiao kag nabangot na ang mga kanding, baka, kag karbaw sang ginsugat ko si Lorena. Isa ka karton sulod ang binotelya sang ferrus sulphate, vitamin C, pills kag condom ang sa akon iya ginpadala. Bag-o man siya paligo kag isa ka manayanaya nga lin-ay sa sandal, pantalon kag polo shirt. Tinumpok sang kababaihan ang amon naabutan sa barangay hall. Tumalagsahon ining hitabo nga ang baryo sang isa ka doktora pagaduawon. Tatlo pa ka baryo, patukad-padulhog ang pagalakton para sa pinakamalapit nga Barangay Health Center, kag ang pag-ulhot sang midwife subong kalaka sang lati kag ugsad. Amo nga si Manding Soteng, manugbaligya sang bandi, nanglatas pa sang banglid kag suba sang mahibaluan ini. 
	"Abaw, abi mo lang 'ya, 'Day, tuig-tuig ako nagapabunyag," panugiron sini. "Tama na, sobra na, siling ko kay Manong mo Estong. Apang ano ang mahimo ko?"
Gusto sini mahibaluan kon bala naganiwang gid man ang babaye kon magtomar sang pills subong sang nabatian niya sa mga istorya sa suba sa iya pagpanglaba. 
	"Ay, maayo lang kay sahuan ko iya ang pills. Kon dili siguro, ambot lang kon tatlo lang ang akon bata," si Lea, manugbaligya sang kamatis kag bag-o lang nakapasemento sang balay. 
      "'Yang si Rogel...abi n'yo lang, puerte gid labi na sadtong mga trayntahon pa lang kami. Susmaryahusep, halos aga, hapon kag gab-i." Dayon sini halakhak. "Kag dili gid, bisan ano ko kapirit, dili gid sang condom maggamit."  
	"Ay, ako 'ya, nagpakapon gid takon," si Carmen, isa ka Barangay Kagawad. "Hadlok man 'ko sadto kay siling nila di ka na 'ko manamitan. Te, naga ta haw?" Utoy-utoy man sini kadlaw. "Mga desperatis lang na 'ya, di bala, Doc? Hay...ano abi kay katig-a gid sang ulo sang iba diri. Gusto lang magpanamit pirme."  
	 "Te, ikaw 'ya, "Day," si Lea sa mala-hani nga tingog, "pila na imo?"
         "Wala pa, 'Nang," padayon kuha ni Lorena sang blood pressure sang kamal-aman. "Malaon na 'ko siguro."
          "Sus Ginuo! Ngaa man 'ya...ari si Endyiner hu," madasig nga sugpon ni Carmen. "Sa husto naman kamo nga edad kag makasarang.  Ay, abi mo lang 'ya, "Day, mas maayo gid 'ya nga may bata ka."
      "Amo na ang dili ko maintindihan subong," sal-ut ni Manang Gloria nga may mga maestra nga bata kag masaku na ang reklamo sang paglingin sang ulo. "Ang makasarang, dili luyag mag-asawa. Kon luyag man, dili makabata. Naga man ang iba, hala sige pa gani ang kumos-hilot agod mahulog pero kon ngaa amo pa ang nagadayon."   
	Apang hinali natublag ang ila malapuyot nga istorya, amo man ang paghampang sang kabataan sa plaza. Si Buday nga presidente sang Barangay Pastoral Council naghangus nga nagpadulong. Ay abaw, 'Day, sugata niya kay Lorena, salamat sa pagkari, sa pagkabalaka, apang ngaa subong lang vitamins nga ginapanghatag mo ang condom kag pills? Basi makalab-ot kay Father Yason, mabuyayawan gid kita! Kag ano na lang kuno kon makakadto sa kamot sang kabataan? Sus Ginuo, basi labi nga mangisog sila sa pagtilaw-tilaw. Ay, abaw, sa gilayon gid kuno untatan!
	Syempre pa, waay gid nalikawan ang pagsabtanay sang kababaihan. Nangin klaro, nangin diretso ang pagpautwasanay sang mga paminsaron kag balatyagon nga sa pagtinumpok-tumpok lamang sa pagpanglaba sa suba kag bomba nagaguluwa. Subong abi sang panindugan ni Soteng nga tama na, sobra na ang anum ka bata. Ngaa kuno mapati siya iya sa sermon ni Father Yason nga ini gani ginasugid nga may bata sa isa ka katekista? Kag ngaa haw kuno, hatagan sila sang simbahan sang inugpakaon kag inugpaeskwela? 
      Gilayon man nga nag-abot si Kapitan Tyago kag kay Dra<pd>.</pd> Lorena nangayo sang pasaylo. Nasubuan gid siya nga damo gihapon ang kulang sa ihibalo sa ila kinamatarong. "Padayon,"
mando niya, "sa pari ako ang bahala." Kag labi nga nagdayaw ako kay Kapitan. Waay sing pagkabalaka nga sa masunod nga eleksyon mahimo ato nga pangontra sa iya. 
	"Don't worry, Kapitan,"sabat ni Lorena. "Buo ang aking loob." Dayon man sini atubang kay Buday. "Don't worry, Manang Buday, magseminar man kita sa mga pamatan-on kag mangin responsable sila sa kanilang mga desisyon."    
	Amo nga sa pagpadayon, ako kag si Lorena nagpungko sa idalum sang akasya sa pag-hingalup sang adlaw.Malapit ini sa lote nga sadto sang ila balay ginatindugan kag sang adlaw nga ato, ginapunihan sang mga ralaswahon kag kabulakan. Matuod, siling niya, dili na solo sang mag-asawa ang ila desisyon sa pagpamilya. May intervention na, may pasilabot sang World Health Organization, sang United Nation, sang Department of Health sa mga programa sini kag 
pag-ayuda sang condom kag pills. 
	"Gusto mo sang bata?" Pamangkot ko. 
	"Kahit sino naman siguro. Pero ayaw ko pa."
	"Pero sang nobyo mo gusto na?"
	"Paano mo nalaman?"
	"Lagpat lang. Kon amo, may ara."
	"Pinapasunod ako sa Amerika." 
      Ay, ay, ay ako si Dandansoy nga binayaan, ngaa sang dimalas daw dili gid mabulagan. Apang nakita ko sa iya mga mata ang akon man kapung-aw; nahibaluan nga ang iya gutom dili man sa tiyan, kag ang kauhaw dili sa tutonlan, amo nga sang paglaum ako waay nadulaan. Ang akon Payao iya Amerika kag bisan pa silingon nga ang tagipusuon waay sing pagkalimot, maka-gagahum ang kapung-aw, ang kahidlaw, kag kami karon iya ang magkaupod. 
	"Pero di ko makita ang Amerika sa akon mga damgo," siling niya.
	Sus Ginuo, abi n'yo lang kon daw sa ano ang pagkuba-kuba sang akon dughan; daw sa tampuhaw nga nag-udyakan! Nagpati ako sa iya kay bisan ako man, huo nagahandum makakita sang snow kag makaangkon sang dolyar, apang dili agod didto mangabuhi. "Amo gali nagpauli ka," siling ko nga labi ginkugmat sang mga masunod nga sabat. 
	"Huo. Parang may kung anong parte ko nga nabilin diri na mapanatag lamang ako kung makauwi." 
	"Kag kumusta ang pakiramdam mo karon?" 
	"Ikaw? Alam ko sa PUP ka nag-graduate, hindi ka nahidlaw sang Manila?"   
	"Ari na ang tanan sa Iloilo, luwas sa pag-ugwad sang mga baryo. Okey na ako nga	 
makapa-SM ukon Robinson kon san-o ko gusto. Damo man ang seminar kag training sa Manila, sa Cebu, sa Davao. Nakakadto naman 'ko gani sa Korea kag Japan. Sang
isa ka semana lang may meeting ako sa mga taga-SMART para sa dugang nga cell sites abay wi-fi. Ngaa handumon ko pa ang trapik, gahud, polusyon? 
	"Pero walang malinis na tubig diri. Of course, di naman ibig sabihin talagang malinis ang tubig sa Manila pero look, hasta subong suba kag bomba gihapon. Nagadunot ang inyo tinae. Alam mo bang kaya nag-doktor ako dahil sa nangyari kay Lolo? Cancer of the colon ang iya nangin balatian. Syempre, nalaman ko lang 'yan sang Biology major na ako dahil sabi ng kamal-aman, nagbanug ang tinae niya dahil nahiwitan."   
	"Amo nga maayo gid kon ang katulad mo mangin matuod nga doktora sang baryo." 
      Ay, ay, ay panulok nga naglapaw sa mga bakulod kag bukid ang iya nangin sabat. Bal-an ko nga nagabiyahe ang iya paminsaron sa Manila tubtob sa Amerika. Ambot kon bangod sa dapya sang tun-og kag huni sang sirum-sirum kon ngaa labi nga nagbaskug ang akon buot. Siling ko sa kaugalingon, kon nagapanakayon man ang iya paminsaron kag nagapanimbang ang iya balatyagon, gusto ko malatunan siya sang akon paglaum. 
      Gin-istorya ko nga bisan nabulilyaso ang proyekto nga patubig ni Kapitan bangod napierde ang iya congressman, sigurado na ang ayuda sang isa ka NGO sa bulig man sang pribado nga mga tawo. 
      Naumpisahan na ini sa madamo nga dagyaw kag bilang pamatuod, gintudo ko sa iya ang Yalo watershed kag ang mga banglid sang narra kag mahogany. 








8







Title:Lubid
Lubid...	
Maayo ini nga timaan. Tuhay ang pagpamahas sang lalaki kon halin ini sa obra. 
	Tuhay man ang pagpamalhas sang lalaki kon ini hubog. Kag tuhay pagid ang iya pagpamalhas kon ang tuyo amo lamang ang pagdumog sang iya asawa bisan pa ang ginhunahuna sini amo ang tig-angon sa masunod nga adlaw.
	"Dapat sa man-og unahan mo," padayon ni Idion.  "Maluib ina nga sapat."
	Wala gilapon magsabat si Placida. Sa baylo, ginduhol niya ang daan nga tualya nga mahalay sa bntana agod trapohan ni Idion ang iya lawas.
	"Nanghilamon ako sa panggas naton," siling ni Idion samtang ginauba ang basa nga kamiseta. "Mataas na gali ang mga mais."
	"Madamu ang akom nalubid karon," hambal ni Placida samtang gin-umol niya ang iya mga kamot agod tabugon ang pag-alay sang iya mga tudlo. Bug-os nga hapon ang iya paglubid sang lanot sang abaka. "Isa ka gatos ka pisi ang natapos ko."
	Wala magsabat si Idion.
	Kasisidmon na. Matugnaw na ang huyop sang hangin sa mga binukid sang Valencia, sa Negros Oriental. Ginsang-at ni Placida sa dingding ang isa ka bugkos nga linubid nga lanot. Domingo liwas. Dalhon niya ini sa Dumaguete agod ibaligya sa atubang sang kala-an sang isa ka Intsik sa merkado publiko.
	Manayanaya na untani ang nawong ni Placida sang magkadto sia sa palayas sang balay agod magluto sang panyaon. Apang nabatian niya ang paglinagatik sang sartin nga tason kag sang garapon sang tuba. Nagkurisong sia.
	"Panyapon ka anay," siling niya. "Nahibal-an mo gid nga indi mayo ang mag-inom nga wala sulod ang tyan."
	:Ano nga indi mayo-"
	"Kaon ka anay"
	"Ngaa, ano gid ang ipasumsuman mo sa akon? Ano bala ang sudan mo?"
	"Ano pa, kundi uga. May nabilin pa ang ginbakal ko sang Domngo."
	"Ay sus, uga man lang gali. Dumdom ko anon a-"
	"Unta nag-ihaw ka sang manok!" Nagtaas sang diutay ang tingog ni Placida.
	"Indi ako pagsinggit!" Labi nga mataas ang tingog ni Idion.
	Naghipos na lamang si Placida kag nagtahop sang bugas agod kilisan kag tig-angon.
	Samtang nagadabok sia sa dapog, nadumdoman niya ang man-og nga nagadalhay sa siklat sa atubang sang balay. Nagalumpagi gid sia sa bi-bi sang pwertahan kag nagalubid sang daw hiligot sang muskitero kadalagku nga pisi. Hinali lamang nakatulok sia sa ugsaran sang balay kay daw nag-iniyagak ang manok. Kag amo nga nakita niya ang manog. Halin ini sa kahilamonan sa pilak sang pila ka puno nga saging kag nadula man lang dayon pagtabok sini sa siklat nga siniak nga kawayan.
	Nadumdoman niya ang bag-o lang ginsiling si Idion nga maluib ang sapat nga man-og anano pa unahan dayon. Lab-on dayon. Kag ano naman ang sala sang sapat? Nag-agi man lang adto. Wala man gani adto sing tuyo nga manukob kay dalagku ang mga manok ka gang man-og daw tudlo man lang sang iya dapadapa.
	Apang natingala sia nga binutig ang iya sugid sa iya bana.
	Indi man-og ang naluib sa iya pangabuhi. Indi man-og kundi isa, duha, tatlo ka lalaki. Ang ikaapat ari na gani - si Idion, nga katulad sang tatlo nga nauna, indi niya matuodtuod nga bana.
	Anak si Placida sang isa ka sakada nga taga-Antique. Ang iya iloy isa ka suluguon sa isa ka asyenda sa San Carlos. Nagaeskwela sia sa haysikul sang ginpanat-od niya sa iya kaugalingon nga indi gid sia mag-obra bilang isa ka suluguon ukon ayhan magtuwadtuwad sa talamnan sang tubo.
	Kay bisan nga mailom ang iya panit, may katahom si Placida. Mahamis ang iya nawong kag mataas sia sang diutay sa kasagaran nga babaye sa asyenda. Sang ikatlo niya ka tuig sa haysikul, siya gani ang ginpili nga Miss Junior.
	Indi niya tipo ang magsuluguon ukon ang magtrabaho sa katubohan.
	Apang istrikto ang iya mga ginikanan. Tungod sini, nag-upod sia sa isa ka pamatan-on nga taga-Bais. Dako gid ang iya paghigugma kay Boy Vic, ang una nga lalaki nga nagpukaw sang dibdaba sa iya kaunoran. Ikaduha lamang niya ka adlaw sa Bais sang sabton niya ang iloy ni Boy Vic nga nag-upod sia diri agod magpakasal, indi magpanghugas sang pinggan kag maglampaso sang salog.
	"Ang walay ulaw, ay!" hambal ni Mrs<pd>.</pd> Ballesteros sa Cebuano. "Ang wala sing huya.-"
	Wala niya padasoni ang una nga tampa ni Boy Vic sa iya nawong. Nagsakay sia sa isa ka trak sang kalamay pakadto sa Dumaguete. Kagahon sang pag-abot sang trak sa bodega sang negosyante nga gindul-ongan sang kalamay kag nakita sia sang drayber. Nagakatulog pa sia sa ibabaw sang mga sako sang kalamay.
	Gadala sia sang drayber sa iya sini balay sa Sibulan. Bag-o lang si Librodo ginlayasan sang iya asawa ka gang pagtuhaw ni Placida matam-is nga hitabo para sa iya.
	Matam-is man umtani nga hitabo ini kay Placida. Apang ang katam-is nga sa ginsugoran nagpaharahara gid sa iya kaunoran, saw ala lang sing dugay nag-aslom. Kay ang kauhaw ni Librodo sa babaye daw wala sing talaksan. Sa sinugdan, ginbalosan sia ni Placida sing katakos nga angay sa iya kaugalingon nga kinahanglanon, apang nahibal-an niya nga tuhay sini ang iya gnapangita. Luyag niya anggaon, dalu-daluon, duludapulayon. Amo adto ang naluyagan niya kay Boy Vic. Si Librodo iya isa ka hayop, isa ka butakal nga sa tanan nga tion gutom, wala sing pagkasubok.
	Apang wala sia sing mahimo. Wala sing kakulang sa pagkaon sang lawas ang balay ni Librodo. Indi kinahanglan nga mangita pa sia sing obra. Tungod sa kasupog ni Librodo sa pagpamilit bisan ano nga tion nga dira sia sa balay, nahulog ang ginadala ni Placida. Indi mabati ang iya kasakit kag kaakig kay Librodo. Ang bata iya ni Boy Vic.
	Mga duha ka tuig ang iya pagpuyo sa Sibulan. Sa ulihi, daw indi nag id niya maantos ang iya kahimtangan, isa ka ulipon sang unod. Kon mabatyagan gani niya ang pagsulod ni Librodo sa balay, sa hulot, sa iya lawas - nagakurog ang iya kabilogan sa kaakig kag kahadlok.
	"Hayop!" singgit niya makaisa.
	"Gaga!" sabat sang butakal. "Indi bala ini ang gusto mo?" Kag nagtindog ini sa iya atubangan, ang iya lawas ginapamalhas ka gang iya buhok natapikan pa sang binilog nga muskobado nga kalamay.
	Hublas nga naggwa sa hulot si Placida kag magsuka sa banyo.
	Kag binayaan niya ang balay sa Sibulan. Nakakita sia sing obra sa isa ka beerhouse sa Dumaguete. Ikatlo lamang niya ka adlaw didto kag nag-upod sia kay Edward. Sa ulihi na lamang niya nahibal-an nga ang kaserahan nga gindalhan sa iya sa Taclobo isa bali ka puluy-an sang mga babaye  nga ginabaligya ni Edward sa mga turista. 
      Gwapo si Edward. Daw hantong ini nga Boy Vic, mataas ka may pagkamestiso.	
Bisan pa nga duha na ka lalaki ang naagyan niya, wala sia sing pagkadudla. Dumdom niya iputyo sia ni Edward bilang asawa. Dumdom niya ang iya paghigugma balosan man ni Edward.
	Sang sia na ang gintugyan ni Edward sa mga turista nga Hapon ginpagot na lamang niya ang iya mga ngipon kag ginkuom ang iya mga kamot. Wala gani sia maghibi. Daw nagbinhod lamang ang bilog niya nga kalawasan.
	Pagkaaga gid sina, nag-eskandalo si Placida sa kaserahan sa Taclobo. Lapyo sa kag ginagunom. Wala gani makuha ang baratohon nga make-up kag buruyason sa iya lawas. 
      	Mabatyagan niya ang kahigko indi lamang sa iya lawas kundi labi na gid sa iya kalag. Mabato sia.
	Wala makaandam si Edward sang pagsulod niya sa hulot nga ginalumonan nila ni Placida. Bag-o lang sia naggawa sa banyo kag nagatampi lamang sang tualya.
	"Sapat ka!" siyagit ni Placida kag damhagan si Edward. Ginkawas niya ang maambog nga nawong sini. Gintampa niya si Edward, gintindakan, ginkagat sa butlon. Nag-isol si Edward paggwa sa hulot samtang nagaharahara pa gilapon si Placida. Sa sala na sila katon sang balay.
	Daw pilason nga hayop nga ginsaruso liwat ni Placida ang ikatlo nga lalaki nga nagluib sa iya. Nanghulonghulong sia sing mauyanan nga hinganiban. Ang nakita niya amo ang porselana nga banga sa   higad sang sala. Ubos kusog nga ginhaboy niya ini kay Edward apang wala maigo ang lalaki. Nagwasaag ang banga sa salog. Nahulog ang tualya nga ginatampi ni Edward kag hublas sia nga gindamhagan liwat ni Placida nga may ginauyatan nga isa naman ka banga. Apang nagguluwa sa ila mga hulot ang mga binukot nga babaye agod buligan ang ila maambong nga bugaw.
	"Hayop!" singgit ni Placida samtang ginabutong sia sang pila ka babaye palayo kay Edward. May nagkuha sang banga sa iya kamot apang wala sia ginbuhii sang mga babaye bisan pa nagwalakwalak sia sing bug-os. Pinalapitan sia sang maambong nga hayop. Maambong matuod. Hublas. Ginapamalhas. Ginsupot ni Placida ang laway sa iya ba-ba kag ubos nga gindupla niya ini sa nawong ni Edward.
	"Punyeta!" singhal ni Edward kag buy-an ang isa ka sumbag sa suloksulok sang babaye.
	Napun-od si Placida. Sang magbalik liwat ang iya panimuot, nagaisahanon lamang sia sa sala. Serado ang mga hulot. Matinong ang balay. Daw naghalin ang tanan nga nagapuyo din. Bisan ang duha ka suluguon wala niya mahibal-I kon diin.
Masaki tang iya suloksulok. Nagasandig sia sa isa ka sofa kag sa iya luyo iya Makita ang diutay nga bag nga nasudlan sang tanan niya nga pagkabutang. Nakuom sa iya nga kamot amo ang duha ka gatos nga papelon.
	"Placida!"
	Nakibot si Placida. Kag nahaklo niya ang pagpanimaho sang iya tinig-ang.
	"Nasunog na ang kan-on, gaga!" padayon ni Idion. "Ano ka, natulogan?"
	Wala na magsabat si Placida. "Duha ka gatos," kaluoron niya. Ginbaligya ako kag duha ka gatos ang akon parte. Daw parte sang sakada." Kag gin-ulong-ulong niya ang iya ulo agod tabogon ang indi kinahanglamon nga paghanduraaw sang iya naagyan sa Taclobo.
	Madulom na apang wala gihapon magsindi sang suga si Idion. Ginapasiplatan niya si Idion nga madasig ang paglag-ok sang ayhan kataposan na nga tason sang tuba. Ginapamalhas na naman ini.
	Nagbalik si Placida sa palayas kag magsukad. Nasunog matuid ang dukot sang tinig-ang. Sa baylo ngaa magsugba sia sang nabilin nga uga, gin-abrihan niya ang kataposan man nga lata sang sardines.
	"Ano man lang gali ina ang sud-an mo," hambal ni Idion. "Ikaw na lang ang magkaon. Wala ako gana. Marami pa ang tuba."
	Mahipos nga nagkaon si Placida. May mga kutsara kag tinidor nga nasulod sa isa ka dako nga baso sa ibabaw sang diutay nga lamesa apang nagkinamot sia.
	Nanaog sia sa kaserahan sa Taclobo kag nagsakay sa isa ka pedikab pakadto sa Dumaguete. Wala sia sing  pat-od nga kaladtoan. Kalong ang iya ulo kag masakit ang iya lawas.
	"Dinhi lang ta, "Day," siling sang drayber. Katulad sa San Carlos, Cebuano ang hambal sa Dumaguete.
	Nanaog si Placida kag magbulongbulong. Madamu sia sing nabungguan nga mga lalaki kag mga babaye nga may ginabaligya nga bisan ano lang. Sang ulihi, humaplay lamang sia sa kalan-an sang isa ka Instik.
	Ginkuot niya sa iya bulsa ang isa ka gatos nga papelon, katunga sang bayad sa pagsakada sa iya lawas. Nag-order siya sing mayo nga pamahaw. Sang mabusog na sia, daw nadula ang kagumon sa sulod sang iya ulo. Naghuna-huna sia nga mabalik sa dako nga balay sa San Carlos. Paano na ayhan ang iya mga ginikanan kag mga utod? Ginpangita ayhan sia? Pat-od nga nahibal-an sang iya mga ginikanan nga nag-upod sia kay Boy Vic. Indi gid sia mapatawad sang iya mga ginikanan sa iya ginhimo nga ini.
	Wala kahibalo si Placida kon gindala sia ni Tayay Encar sa ila balay sa binukid sang Valencia agod updan sia ukon idaga kay Idion, ang iya anak. Sang bag-o pa si Placida, may kakunyag man ang pagpahagop ni Idion sa iya. May diutay man sia nga pagkapinalanggaon kag bisan masakop ang iya inom, day nahulog man sa iya ang buot ni Placida. Bisan matuod wala sila makasal, matuodtuod nga asawa ang pagkabig ni Placida sa iya kaugalingon. Nagtuon sia sa paglubid sang lanot sang abaka kag kon Domingo, upod sila ni Tiyay Encar nga nagabaligya sang mga utanon halin sa palanggasan ni Idion. Apang ang pinakamadahog nila nga baligya amo ang pisi nga abaka.
	"Hoy!" Singgit ni Idion. "Bangon dira kag lutui ako sang uga. Makaon na ako. Indi pag-isugba. Pritoha."
	Hipos nga nagtindog si Placida kag nagkadto sa hulot. Nagsuksok sia sang bag-o niya nalabhan nga bata. Daan na ini apang mahumot nga hakluon. 
	







8







Title:Tugalbong (2)
Tugalbong...
      Upod niya si Alec nga indi magkalaamo ang dagway. Ginapamalhas ini kag ang iya shorts kag T-shirt basa kag ginatapikan sang magagmay nga laya nga dahon. Segurado gid nga nagsuhot ini sa kasiutan.
      Apang si Gary nakailis sing maayo. Hugot ang iya T-shirt kag maong nga pantaloon. Naka-sandals sia gihapon. Bag-o sia nakapaligo kag mahaklu ang kahumot sang Old Spice.
      Nagtaghol si Jawos ang mag-ulhot ang duha sa diutay nga balkon sa baylo nga mag-agi sila sa kusina. Ara nga daan ang iloy ni Alec sa balkon kag hinali lamang nagkurisong si Alec sang makita niya nga ang iya Mommy naga-shorts lamang. Indi sia maluyag nga makita sang iban nga lalaki ang mga batiis sang iya iloy.
      Kon nakibot man ang iya iloy, wala niya ginpakita. Gintawag niya si Milay agud guyuron si Jawo sa likod sang balay. Nagayuhum sia nga ginpasaka ang abyan sang iya anak.
      "Mommy, Mommy," nakunyag gid si Alec. "Si Enginer Gary -"
      Ginlak-ang ni Gary ang manubu nga hagdan kag batunon ang nakatan-ay nga kamot sang iloy ni Alec.
      "Edgardo Pagaduan. Gary -"
      "Mrs. Divinagracia. Carol -"
      "Katahum sang inyo balay," siling ni Engineer Edgardo Pagaduan. 
      "Thank you," sabat ni Mrs. Carol Divinagracia. "Dali sa sulod." 
      Ginpaandar ni Alec ang electric fan sa sala. Kag sang makalingkod na ang iya abyan, nagdali-dali sia sulod sa iya hulot agud kuhaon ang iya ilislan. Maligu sia.
      Sa banyo nag-ilis si Alec kag sang iya paggwa nabatian niya nga daw kalulot gid sang pagsugilanunay ni Gary kag sang iya iloy. Dungan pa gani ang ila pagtalangkaw. Nalipay sia. Naglingkod sia sa kalan-an kag imnon ang fruit juice nga ginhanda ni Milay para sa iya.
      "Ginbayaan mo ang  imo mga panday," hambal sang iya iloy. "Basi magpalauli."
      "Coffee break nila karon."
      Matuod man. Malinong ang subdivision. Wala sing pinukpukay sang martilyo. Pero mabatian ang hinuni sang mga pispis sa kakahuyan.
      "Drink your coffee."
      "Thank you."
      "Abaw, basi ano na inang ginapanudlu mo sa anak ko, " siling sang iya Mommy.
      "Lalaki inang anak mo," sabat ni Gary.
      "Ti, ano?"
      Nagkadlaw si Gary. "Nakita na gani niya ang akon mga magasin nga for adults only."
      "Ano?"
      Nag-init ang dulunggan ni Alec. Indi ina matuod. Ngaa isugid pa niya ini? Dumdum niya sekreto yadto sang duha ka mag-abyan, sang duha ka lalaki. Isa pa, wala gid man niya makita ang unod sadtong magasin nga gintunghol sa iya ni Gary kay nag-iyagak ang manok nga nasiud sa ila tiglapak.
      Nagtindog sia kag sid-ingon ang duha sa sala. Nag-init na gid ang balatyagon sang makita niya nga daw naglapitay gid ang kamot ni Gary kag ang kamot sang iya iloy sa ibabaw sang lamesita.
      Aga kag hapon ang sughot ni Alec sa kakahuyan. Sang hapon sang Huwebes sina, sang wala na sing gahod sa ginahimu nga balay, lain ang bisita sang iya iloy. Akig si Tyu Benigno nga nanawag sa likod sang kusina. Ginsabat sia ni Jawo kag nagtunog na gid ang iya panawag. Naggwa sa kusina si Alec kag ang iya iloy kag si Milay. Kon wala makadena si Jawo, seguro maupod man sa ila. Si Tyu Benigno may ginabitbit nga patay nga manok. Nagtindog sia sa dulunan sang lote.
      "Abaw, Mrs,." Siling niya. "Tan-awa bala ang ginhimu sinang bata mo.Ginsiud niya ang akon manok. Patay gid. Maayo abi kon nasapwan ko dayon, seguro mapuslan pa. Pero anhon ko ini man? Tiskog gid!"
      Nanglapsi si Alec kag wala makahambal.
      "Alec -"" Wala man matapos ang buot silingon sang iloy. Kag nangupos pa gid si Alec sa kahadlok kag kahuya.
      "Kanugon gid sini, Mrs. Manug-itlog na tani ining akon munga."
      "Pasensya ka na, Tyu. Bayran ko ina." Kag naghutik sia kay Milay. Nagsulod sa balay ang balo.
      "Mahapos man lang bayran ini kay manggaranon kamo. Pero ang perwisyo bala - "
      "Sorry, Tyuy," mahinay nga hambal ni Alec nga daw mahibi. Inagbayan sia sang iya iloy kag daw nag-ayo diutay ang iya pamatyag.
      "Sus, Toto, ngaa kapintas sa imo? Adto, pinangguba ko tanan an gimo siud. Abaw, mapapas ang mga manok ko sini. Maayo lang kay wala maano ang mga nasiud sa tiglapak."
      "Sorry, Tyuy," mual ni Alec pero wala seguro sia mabatii sang tigulang. Kag nagtulu gid ang iya luha.
      "Kag ang akon pa suwa," padayon sang tigulang. "Abaw, daw naubos ang linghod nga bunga. Sige mo gali ka bala sa imo pusil-pusil?"
      "Bayran ko man adto, Tyuy," siling sang iloy.
      "Wala kaso adto iya -"
      Amo man ang pagbalik ni Milay. Dala niya ang kahita sang mommy ni Alec. Inabrihan sang iloy ang kahita kag dinuhulan ang tigulang sang duha ka panid nga gatuson. Apang binalik sang tigulang ang isa ka panid kag magtalikod.
      Sa bilog niya nga kabuhi, karon gid lang  sia maakigi sing matuod-tuod sang iya iloy. Pero wala sia maghibi. Nagdungok lamang sia kag kuumon ang iya mga kamot. Sa hinali, ginhidlaw sia sa iya amay. Unta diri si Daddy niya.
      Samatang nagakata pa ang ba-ba sang iya Mommy, ginapanan-aw ni Alec ang kamot ni Gary nga daw matangday gid sa kamot ni Mommy niya. Nagangisi si Gary. Kalaw-ay. Indi na gwapo. Kag sa hinali, nadumduman ni Alec ang bubon. Kanami himuon nga tugalbong...
      Ambot kon ano ang nagsulod sa iya ulo sang tadlungon niya ang iya lawas kag magsiling," Mommy, indi ka na gani mag-shorts!"
      Naurungan sing makadali ang iya iloy."Abaw, abaw, ang impertinente nga ini. Don't change the topic!"
      "Basta lang. Indi ka na mag-shorts."
      "Ano? Indi ako mag-shorts? Sus, kainit sang kalibutan!"
      Sang Domingo sang hapon, namasyar liwat si Gary. Wala na sing kakunyag sa balatyagon ni Alec kay daw wala gani sia ginsapak sang anay dumdum niya manami gid nga abyan. Daw wala gani sia sing labot luwas sa pagguyod kay Jawo sa likod sang balay. Sa balkon mag-inum sang kape si Gary kaupod ni Mommy niya. Abaw, kanami gid sang ila pagsugilanunay. Daw enjoy gid si Mommy niya samtang nagalala ang iya pagmug-ut labi na kay daw nagnubu na gid ang shorts sang iya iloy.
      Sa pagpauli ni Gary, gintawag sia sang iya Mommy. "Alec, updi gani ang amigo mo pauli."
      "Indi na lang, Carol," siling ni Engineer Edgardo Pagaduan. Kag sang pagpalapit ni Alec sa balkon, daw sumbagon niya ang bigotelyo nga taga-Marbel, South Cotabato sang magsiling ini sa iya,"Sus, To, malain adtong ginhimo mo sa manok ni Tyu Benigno."
      Binayaan niya ang inhenyero kag ang iya iloy sa balkon. Naggwa sia sa likod sang balay samtang ginapanan-aw niya ang bubon. "Sus, Carol na ang tawag niya kay Mommy," ang iya kulumuron.
      Samtang nagakatapos na ang bag-o nga balay, nagasaku man ang pamasyar ni Gary. Kon indi gani sia magkari sa coffee break sang mga panday, makari sia sa pagkatapos sang obra sang mga tawo. Daw madulum-dulom na gani ini. Daw mapusnga si Alec kon mahaklu niya ang Old Spice.
      Domingo sang aga. Pagkatapos simba kag pamahaw nila ni Mommy niya, kinadtuan ni Alec ang bubon sa alagyan sa likod sang ila balay.
      Nagtindog sia sa bi-bi sang bubon kag ginlingling ini. Daw nagdalum na gid ang bubon. Labi na gid nga nagnabaw ang tubig. Madugay na abi nga wala mag-ulan.
      Kag ginhiko niya ang naplano na niya nga daan himuon. Mahimu sia sing tugalbong.
      Ginhantalan niya ang ba-ba sang bubon sang magagmay nga mga sanga kag lipak nga kawayan. Pagkatapos, ginbutangan niya sing pabalabag nga mga lipak ang una niya nga ginpangtangday. Nangita sia dayon sang mahimu mahapin sa ibabaw sang salidangdang nga takop sang bubon - papel, karton, malagpad nga laya sang dahon...
      Kaayo gid sang paghikot niya sang iya tugalbong. Karon, kinahanglan nga ang banas maagi gid diri. Namulot sia sang mga laya nga dahon kag hilamon kag tabunan ang daan nga banas. Gin-gabot niya ang hilamon kag mga kahoy-kahoy tadlong sa bubon.
      Pakot gid niya nga masulhot si Gary sa hapon. Alas kwatro. Hugot ang pag-uyat ni Alec sa kadena ni Jawo sang magngurob ini pagsaka ni Gary sa balkon. Naga-shorts lamang si Gary sang masinaw nga shorts nga nakita na ni Alec. Manipis ini kag nagasirang. Sang paglakang ni Gary sa manubu nga hagdan, nakita ni Alec nga wala ini sia sing briefs.
      Didto sa sala gin-abi-abi sang iya Mommy ang iya bisita. Hinubad ni Alec si Jawo kag naghampang sila sang idu sa ugsaran sang balay. Apang wala gid niya pagbuy-i ang kadena.
      Daw matinong ang duha sa sala. Indi pareho sang una nga kagahod sang ila pagkadlaw. Nagsaka si Alec sa balkon kag amgsid-ing sa pwetahan samtang ang isa niya ka kamot nagauyat sa kadena sang idu.
      Nakita niya nga daw nagahutikay ang duha bisan may lamesita sa ila tunga. Hinayhinay nga buot unta uyatan ni Gary ang kamot sang iya iloy sa ibabaw sang lamesita. Hinali nga ginbuklas sang iya Mommy ang iya kamot kag magtindog.
      Nagakubakuba ang dughan ni Alec. Nanginit ang iya dulunggan. Sa isa ka pisok, ginpalos niya ang kadena ni Jawo sa iya sini baliug nga panit.
      Kag nagngurob ang idu nga sinaruso ang inhenyero. Apang maabtik si Gary. Tumindog sia gilayon kag ipanaming ang silya nga iya kaina ginalingkuran kag mag-isol pakadto sa kusina.
      "Ay," siyagit sang iloy. "Gwa ka sa kusina. Dalagan! Wala sing makadaug sina nga idu!"
      "Jawo! Jawo!" singgit man ni Alec, apang indi pagsaway sa idu kundi pagsugu nag dumugon sini ang tampalasan nga lalaki.
      Dali-dali nga naggwa sa kusina si gary apang wala niya masarhi ang pwertahan. Sinunod sia sang idu. Nagataghol na ini.
      "Dalagan! Dalagan!" singgit sang iloy ni Alec.
      Kag dumalagan ang inhenyero nga ginasubay ang banas pakadto sa kakahuyan samtang ginalagas sia sang idu nga ginalagas sang bata.
      Kag nakita gid ni Alec ang pagtapak ni Gary sa manipis nga tabon sang bubon. Dungan sini ang pagragaak sang mga lipak kag mga sanga nga ginsalidangdang. Dungan man ang singgit sang mapag-on nga lalaki nga karon nahulog sa tugalbong.
      Nagtindog si Alec sa bi-bi sang tugalbong kag linglingon ang tawo sa idalum. Nagtindog man sa iya luyo si Jawo nga padayon ang pagtaghol.
      Lutakon nga nagatindog si Gary sa idalum sang bubon. Apang daw wala man sia maano. Bisan mahigku ang iya bigote, nagangisi man sia gihapon.
      "Please, Alec," siling niya. "Tuntuni ako sing masakaan. Kuha ka didto sa tinumpok nga kahoy."
      "Indi ako!" matigdas nga sabat sang  bata. "Malain ka nga tawo. Indi mo paghilabtan si Mommy ko kay katilaw ka sa akon!"
      Wala madugay kag ara na ang iya iloy sa iya luyo. Amo man si Milay.
      "Dios ko!" siling ni Mommy niya. "Tawga si Tyu Benigno, Milay."
      Ginuyod sia ni Alec palayu sa bubon. "Malain sia nga tawo, Mommy!" ang iya nagahapu-hapu nga hambal. Kag wala na gid niya mapunggi ang iya kaugalingon kag naghibi sia. "Papaulia si Daddy, Mommy. Dapat diri sia. Nahidlaw na gid ako sa iya!"

<b> Halad </b>
Lorenzo F. Dilag

	-Abaw! - nagapanghakroy si Tyo Ponso. -Anano ang ibulong nakon sini? - Ginadulodapolay  niya ang duha niya ka paa tubtob sa batiis. -Masakit. Dios mio! - 
Karon kay nagadungdong kag daw matupa gid ang ulan, magasugod man ang pagsakit sini'ng galatdan nga mga paa kag batiis. Nagakurogkurog ang mga tudloni Tyo Ponso. Galatdan nga balatian nini. Madamo na nga bulong. Wala gid sing may nakaayo. Nakakadto na sia kay doktor Baldridge. Wala man makaayo ang kano. Karon sa binisaya na man nga pabulong. Daw wala man sing alibyo. Anano na ini? Masakit, oy masakit. Nagahurohuro si Tyo Ponso. -Bisan lumopad ang iban ko nga duta ...ipalabog ko ang kapihak sang Aruphag kag Bukidnon basta lamang nga mag-ayo ako. Tanan ini wala lang sapayan sa akon. Basta lamang mag-ayo ako.
      -Napatawag na  niya si Matias manogbulong. Wala man gihapon mag-ayo. Ang langkawas nga pinapa maayo sa dahon sang katumbal ilahas, binutangan sing lana kag amo ang ginabanyos niya kon gab-i. Wala gid sing alibyo. Maayo pa gani ang salin-uwak nga pinapa upod sa lapunaya kag ibanyos sa aga kag hapon nakapahunayhonay sa iya. 
	Apang sang ulihi nagasakit na man.
	-Ang balatian nimo ang pagkamatay sang mga ugat. Paralisis na ina. Kon dira lamang sa aton banwa, dili ina mag-ayo. Kinahanglan sa Manila ukon sa Amerika, - ang hambal sa iya ni Doktor Baldridge. - Kinahanglan gid nga hingagawon nimo ini sa pagpabulong sa mga espesyalista didto sa Manila.
	 








9







Title:Panaghoy
<b> Panaghoy Sang Ginahandos Nga Palpal </b>
 Juanito C. Marcella 
      "Ina ang gindalikat ko sa pagkari, Tyo Danoy," hingapos ni Mr<pd >.</pd> Tante. 
Wala makahulag si Tyo Danoy matapos mapahayag sa iya ni Mr<pd >.</pd> Tante ang ginkari sini sa Tapaslong. Didto sa mahanayap nga kauyaparan nalansang ang iya panulok. May ginapamatyagan si Tyo Danoy. May ginaisip-isip. Subong sang ginaaninaw niya ang iya paggahit sang kabakibakian sa tunga sang makahililo nga init sang adlaw. Subong sang ginapanan-aw niya ang iya kaugalingon nga nagapahaumhaom sang dalagku nga mga palpal sa pagpadaku sang mayor nga kahon agod masudlan sang madamu nga tubi ang uyapad-punongon agod mahapos ang pagtalauma. Subong sang mabatian niya ang iya paghiyaw sa mga karabaw samtang nagapalatak sia sang suong-suong sang punongan. Gin-usikan niya sing kabudlay, panahon kag kuarta ang pagpauswag sang uyapad ng iya ginaagsahan sa pagtuo nga kutob may luyag sia sa pag-uma, sia man gihapon ang pauyaton ni Atty. Emilio Gazan. 
Kag karon, ari si Mr<pd >.</pd> Tante nga ginpakari kuno sang mananabang agod pahibal-on sia nga ang duta nga malapit na sa duha ka pulo ka tuig nga pag-agsa niya pagakuhaon na sa iya. 
      Lumisu si Tyo Danoy kag tulokon si Mr<pd >.</pd> Tante nga nagapungku sa unutdan nga lawas sang lubi. Sa iya man napansal ang panulok ni Mr<pd >.</pd> Tante. Binawi ni Tyo Danoy ang iya panulok. Indi sia makatulok sing tadlong sa tao nga ginsugu sang iya agalon. Daw ginasuyop sang alimatok ang iya kasingkasing. 
      Malapitlapit na matuod sa duha ka pulo ka tuig sang pag-uyat ni Tyo Danoy sang duta ni Abogado Emilio Gazan. Ulitao pa lamang si Tyo Danoy sang buslan niya ang nagbalatian niya nga amay nga amo ang nagauma sang buhi pa ang amay ni Emilio nga si Don Lucas. Napatay si Don Lucas sang panahon sang inaway. Sang pahatpahaton sang mga kabataan sang Don ang pagkabutang sini, ang kadutaan sa Tapaslong sang Don nahulog sa kamot ni Emilio. 
      "Ina ang pagbuot ni Toto Miling," liwag nga humambal si Mr<pd >.</pd> Tante sang wala man lamang naggiho si Tyo Danoy. "Ginakasubu ko nga ginakuha niya ang duta sa imo." 
      Wala na sa nagapugati nga tubi sang punongan ang panulok ni Tyo Danoy. Didto napatuhoy ang iya panulok sa malayu nga bakulod - ang bakulod sang Malunoy. Subong sang ginasunod sang iya panulok ang isa ka tao nga nagatibong sang isa man ka tao - sia ato. Ginatibong niya si Don Lucas kon diin man nga lugar nga luyag sang Don ebakwitan kong mabalitaan nila nga may nagapatrolya nga mga Hapones. Pagabot nila sa ligwin nga kulokatamnan, mahimu sia sing payag-payag agod pahuwayan sang tigulang nga agalon. 
      "Nahibaloan ko nga masakit sa buot mo ang pagbiya sina nga punong," liwat nga hambal ni Mr<pd >.</pd> Tante. 
      Ang tingog ni Mr<pd >.</pd> Tante may kahinay kag kapung-awon nga kadalomon sa palamatin-an ni Tyo Danoy. Apang indi tingog ni Mr<pd >.</pd> Tante ang sumoklip sa iya kalawasan. Tingog ni Don Lucas ang ginaaningal sang palamatin-an. 
      "Danoy," indi pa niya malipatan ang malagway nga paningog sang mabuot nga agalon, "madamu na ang nabulig mo sa akon. Ikaw pa lamang ang umalagsa ko nga nakabulig sa akon sing indi natuksan sang pasalamat. Sugod karon nga tuig tubtob sa ikap-at nga ani, indi ko pagkuhaon ang akon bahin sa imo patubas. Kag, Danoy, basi indi na ako magdugay, indi mo pagpabayaan si Toto mo Meling. Bata pa sia, Danoy." 
Kahaponanon yadto nga ang tigulang nag-aha sa iya nga ubayan niya sa pagpamasyar sini sa diutay ng pukatod sa luyo sang ila ebakwitan sa Malunoy. Pirme na sadto ginaatake sang ginadaladala nga balatian si Don Lucas. Ayhan may panalagna ang tigulang nga nakahambal sa iya sing subong. Kag madangtan pila pa kasemana, nabugtuan ini sing ginahawa sa iya katulogon. 
      Sa kasubu sang mga tinaga nga ato sang Don, wala man niya mapunggi ang pagmiha sang iya mga mata. Indi man niya malimtan ang iya ginsabat sa maluya na nga agalon. 
      "Tumanon ko ang imo bilin, 'To Lucas. Indi ka magpangduhaduha." 
"Umhon mo sing maayo ang uyapad, Danoy. Kutob may luyag ka sa pag-uma sina nga duta indi ko ina pagkuhaon sa imo," dugang pa sadto sang Don. 
      Apang madugay na yadto. 1944 pa yadto ginmitlang sang iya agalon. Karon 1960 na. Napulo'g anom na ka tuig ang nakaligad. Patay na si Don Lucas. Madugay na nga nagpuas ang giera. Madamu na nga mga kabalhin ang nagtuhaw sa kalibutan. Madamu nga pagbalhin sang pagsinalayo kag pagtamdanay sang mga tao. Si Emilio nga bag-o pa lamang sadto nakasal, karon madamu na sing kabataan kag labi nga nag-uswag ang pangabuhi. 
      Binawi ni Tyo Danoy ang iya panulok sa bakulod sang Malunoy kag lingian si Mr<pd >.</pd> Tante . Indi niya mabuka ang iya mga bibig. Katulad sang natahi ang mga ini. Madamu ang inogsabat niya kay Mr<pd >.</pd> Tante . Apang ang mga tinaga daw sa pagkasapnot mitlangon nga indi magdalhag sa iya dila. Karon pa sia makabatyag sing pagpalaminhod sang iya mga tuhod. Tigulang nag id bala sia nga indi na makasangkol sa pagtrabaho kon ngaa ginakuha na sa iya ang iya kinauma? 
      Apang indi pa sia tigulang kon edad sang pagkatigulang ang pagahambalan. Kag indi man sia maluya. Matig-a pa ang iya mga braso. Sa kalim-an kag duha ka tuig, indi pa sia masiling nga tigulang na agod mag-untat sa dinak-an nga palangabuhian. Ginbun-ag sia sa trabaho, nagdaku sa trabaho kag nahanda na niya ang iya kaugalingon nga manigulang sa trabaho. 
      Kag karon ari si Mr<pd >.</pd> Tante  nga ginsugu ni Emilio agod magbalita sa iya nga ginakuha na ang ginatalauma niya nga uyapad. Malayu nag id matuod ang napulo'g anom ka tuig agod magbaylo ang kalibutan; ang pag-tamdanay sang mga tao; ang panghunahuna sang mga tao. A, kon buhi pa lang si Don Lucas. Lain na gid man matuod kon kabataan na ang nagadumala sang pagkabutang sang ila mga ginikanan. May ara nga nakasunod sa panimuot sang ila mga ginikanan apang may ara man nga ginabag-o ang daan nga pagtamdanay. 
<i>Turagsoy</i>
Genevieve L. Asenjo
<lbl>I</lbl>
<i>Ginsag-a ko ang sapa-sapa,
      Didto sa may talamnanan
      Ang turagsoy nga akon nadakpan
Ginhimo ko nga linagpang. </i> 

	Humot sang pinirito nga pinakas ang nagbugtaw kay Inday Lupog sang aga nga ina. Daw busay kaaslug ang pagtubod sang iya laway sa pagpanan-aw nga ginasawsaw ini sa sinamak, dayon timo sang nagaaso-aso nga kan-on. Glorya rays, amo ini ang ila ginatig-ang subong. Kananam gid sini sa iya pamatyag. Nadugangan ang iya katibsol. Husto si Boy Eks, ahente sang pito-pito hurbal meydisin, sa paglaragway sa iya bilang si Inday kayutingan - matipulon nga daw batwan. Pila lang kuno ka lab-ok kag mahaboy na nia ang ginasungkod nga madre de kakaw. 
      Matuod, malayo na ang iya nalakat. Upod si Boy Eks. Nakalab-ut na sila sa uluhan sang suba didto sa kasagingan. Abaw a, kanamit sadto. Bisan ang kinulas sang mga tambalihan kag katol sang hilamon nadulaan sang gahum sanglit nanginlumos sila sa balhas kag dagta sang ila nagadaba-daba nga handum kag dumot. 
	Apang ang isa ka uwang sang patrol ang nakapabangon gid lamang sa iya halin sa pagbalikutot sa banig. Tumalagsahon ini nga kagahud sa ila baryo nga ginatuklad sang Kawasaki ni Boy Eks kag ang pagkadto sa syudad sang Iloilo pagbugtaw sa wala pa makapamalu ang mga manok. Bisan pa, waay sia magkalipat sa pagtan-aw-padayaw sa espiho bag-o buksan ang bintana kag abi-abihon ang pagpangamyon sang kabulakan sang kalachuchi sa kilid sang ila balay. 
      Ano ang natabo samtang sia nagadalamguhanon? Nagtumpok ang bilog nga baryo sa idalum sang akasya sa tupad sang ila kudal. Anano nga daw tsunami nga 
ginatan-aw nila sa tv sadtong Disyembre ang paghimutad sang mga ini sa nakapundo 
nga Bombo Radyo Patrol? Didto bisan ang iya iloy nga nagakabig sang tsismis bilang malain nga ginhawa nga nagahilayo sa tawo sa pag-ugwad. 
	Sarang sia makahinay-hinay panaug kag magsalud sang nagatulubod nga sugilanon apang ginpakamaayo nia magtener sa iya puwesto. Mas mataas ang iya ginahamtangan. Angkon nia ang hulag sang mga ulo, mata kag baba sa kalsada subong man ang duag sang nagapamanagbanag nga kaaagahon kag ang naganipis nga kakahuyan nga nagalibon sa ila baryo. Madamo na sa ila mga kasimaryo ang may sinas nga atup kag semento nga balay nga daw subong pa lang, isa na lamang ka handurawan ang payag. 
      "Ay, amo na gali si Bombo Ruwel," si Tiya'y nia Era nga nagagawa man sa pihak-balay. "Ngaa ko man maayo ang tingog kay kalaw-ay gid man gali." Dayon sini halakhak nga daw sa nabuyaw gid sa napamatud-an. Nakalab-ut na kuno sa Hongkong, Saudi, kag Kanada ang natabo kaina sang kasanagun, mga alas dos y medya. Hala, dayon kuno dalalagan sang mga may selfun didto sa bakulod sa diin mabaskug ang signal. May mga nagsaka pa gani kuno sa lubi. Basi kuno karon sa hapon indi gani buas, ari naman ang GMA 7 kag ABS-CBN. Nasugat na ni Enteng, 
drayber sang Juarez Family nga traysikul, upod si Kapitan kag pila ka mga tanod, si Fader Boyet. 
      Kay man nagsa-maranhig si Ontoy Pakit! Duha pa lang ini ka adlaw nga nahaya. Nagsululuka lang man sang makapauli halin sa pagpamulang sa pihak nga baryo. 
Nilagnat sang todo pagkagab-i. Ginpainom man sang mainit kag tinambalan sang 
lagundi apang, ahay, namuti na ang masluk waay gani maagahan. Hamak timo iya kuno nga nagbangon-guwa sa lungon kag mangayo sang pandesal kag kape sa mga naga-tong-its! Ano pa abi, kundi naglinumpat-haguyon sila paguwa sa balay. Nagwalas-ag ang ila taya kag naguba gid ang pwertahan. Kon si Nonoy Butod pa pasugiron, ano nga indi ka imo iya mahadlok kay nagapanimaho pa sang formalin sang manguhit sa iya para sa isa ka stik sang sigarilyo! 
      Kon si Oray Loleng ang patihan, ang pinakatigulang sa ila baryo sa edad nga nubenta y dos nga mabaskug pa manuba, klaro pa sa silak sang adlaw nga <i>pinalakad</i> si Ontoy Pakit. Kon waay tani nila kuno ginpabalsamar, masalbar pa ini. Waay gid kasayod si Inday Lupog kon ano bala ang <i>pinalakad</i> nga ini sanglit sip-unon pa sia sang mabantog si Tinyente Gimo kag si Felicidad. Manugbaligya sing ginamos ining ulihi nga tuman gid kanamit amo nga nauyonan sang tanan. Igo sapwan, himo gali kuno ato sa dugo kag tinuktok nga lawas sang iya mga inaswang. 
      Sugilanon na ini sang iya iloy samtang nagahimos sila sang pamahaw. Pinirito gid man nga pinakas kag kinihad nga kamatis. Paathag pa sang iloy, kon matuod nga pinalakad si Ontoy Pakit, buot silingon, kopya lang ni Ontoy Pakit ang ila natan-aw sa 
lungon. Ang matuod, isa lang ini ka tinub-an. Didto sa aswang, sa naghiwit sa iya, ang iya kalag. Kag indi gid man kuno malayo nga mahiwitan ini kay kahambog, ilabi na 
kon daug. 
      "Makahalam-ut."Namuno ini ni Inday Lupog bangod ang nagapautaw-utaw sa 
iya paminsaron amo ang iya nabasa sadtong Sabado, ang adlaw sang pagpamaligya-
panindahan sang iya iloy sang nahuman nila nga kalo-buri sa merkado sa banwa. Lima ka liko, walo ka puno sang akasya, kag tatlo ka tulay ang kalayuon sini sa ila balay. Sa daan nga dyaryo nga pinutsan sang pinakas, nabasa nia nga nakadtuan na sang tawo ang planeta nga Mars. Kag sa Japan, sarang mapaandar ukon mapatay sang isa ka tawo ang iya mga gamit sa balay parehas sang tv ukon sulo, bisan sa diin sia, gamit ang isa ka bag-o nga teknolohiya. 
      Hinali nga ginduaw si Inday Lupog sang kasubo nga nadulaan na sia sang gana sa pinakas kag Glorya rays. Ginhimutadan nia ang iya mga tiil. Nagalakat sia sadto padulong sa eskwelahan sa pihak-baryo, ang Barasanan Barangay High School, sang mabatyagan nia ang pagkamang sang lagnat sa iya bilog nga lawas. Mga isa ka semana nga daw sa naaratay sia sa banig. Dayon, ang pagpalaminhud tubtob nangin iya kasakit ang paglakat. Santisima de Jesus, daw sa tinakluban sia sang langit! 
      Nabugno kuno sia sang tumawo sa lunok nga ila ginaagyan, siling ni baylan Roming. Isa ka daku nga baboy nga itum kag isa man ka dosena nga puti nga manok, walay lingan ang ginantang nga ibos kag suman ang ila nahalad. Apang waay gid sia mabulagan sang dimalas. 







8







Title:Ang Pagpatay sang Uhaw kag Gutom, Big Time! (3)
Ang Pagpatay sang Uhaw kag Gutom...
	Nagabadlak sa maputi nga tiles ang tindahan. May magagmay nga lamesa, bilog, malus-aw nga kanaryo, himo sa kahoy.  Sa dingding, nakadukot nga subong isa ka larawan ang isa ka flat screen TV. 36 inches. Nakilala ni Melba nga <i>Heroes</i> nga American-Australian TV Series  ang pagguwa. Amo ini ang bahin sa diin nag-teleport pa-New York ang Japanese nga bida agod ipahibalo sa pintor nga makapinta sang palaabuton ang pagtabang sa bida nga cheerleader. Natan-aw na nila ang Episode 1-14 sini sa pirated DVD. Nalingaw sila diri bangod may pinasahi nga kinaadman ang tagsa ka bida agod matabangan ang kalibutan. Kag indi tanan nga gahum maayo. Sa TV Series nga ini, isa ang kaayo kag kalian. Indi sila magkatuhay o inang termino nga <i>binary opposite</i> nga natun-an nila sa kolehiyo. 
 	Nagsulod sila sa banyo. <i>Darna</i> ang napili nga costume ni Melba. <i>Super Inggo</i> naman ang sa iya ni Gerry. Pamatyag nila, contestant sila sa isa ka reality TV Show nga wala pa mapaminsar sang ABS-CBN kag GMA 7 kag ABC 5. Nagguwa sila, gwapo gid kag gwapa sa ila bayo kag maskara, bitbit ang ila de-calibre nga armas kag siripalan-pangpiswit sa ila mga hawak. 
      Pagkaurong, pagkatingala, kag pagkaham-ut ang narehistro nga reaksyon sa panguyahon sang mga staff kag customer.  Nangin cue ini kay Melba nga mag-wave sang iya isa ka kamot, ala Miss Universe contestant, samtang nagakuha sang tray kag pangkimpit sang tinapay, dayon pila. Si Gerry naman iya, sa amo sini nga higayon, nagaumpisa buta sang iya basket sang nilata nga Coke kag iba pa nga ilimnon nga nagapabugal sang tatak nga "for healthy living."
	Daw hinali nawas-ag ang kakunyag sa Fresh Paradise Gourmet Shop. Daw pitik ini sang kasanag nga nag-ulhot halin sa puti nga tiles sang salug kag nagsuyop pasulod sa tiil sang mga customer, nagsaka sa ila kalawasan, hasta magpatindi sang ila mga buhok. Kon sa "KillBill" pa ni Quintin Tarantino ukon sa "Pinoy Blonde" ni Peque Gallaga, amo ini ang <i>anime </i> nga bahin. 
	Apang wala madugay, sa hinali man, gulpi nagburon ang TV. Kabaraghal sang tunog. Hasta liwat magsinaw kag magbantala sang breaking news: sa Manila, isa ka lalaki nga nagahingalan kay Armando "Jun" Ducat, ang nang-hostage sang kabataan nga tani makadto sa isa ka field trip. Ginapangayo niya sa gobyerno ang pagtigayon sang disente nga serbisyo-publiko para sa edukasyon, ikaayong-lawas, kag pangabuhian para sa mga imol nga Filipino. Ginpokus man ang itsura sang mga ginikanan nga nagakabalaka sa natabo, apang nagapamat-ud nga dili magduso sang kaso kontra kay Ducat. Ginpakita man ang pagpakig-istorya sang pila ka politiko kag mga opisyales sang kapulisan. 
	Sa sulod sang pila ka segundo, daw nag-untat ang pagtiyog sang kalibutan para kay Melba. Ara siya nagatindog, siya si Darna. Nagapila siya, bitbit ang isa ka tray, bitbit ang pangkimpit. Sarang niya makimpit ang nagahilera nga mga tinapay. Sarang niya mabuta ang iya tray hasta isa pa ka tray hasta isa pa kag magahilera ang madamo nga paper bag amo man ang binasket ni Gerry sang Coke kag iba pa nga ilimnon hasta bitbiton nila ini, kungkungon, pas-anun pagguwa nga daw sa waay lang, amo sina kasimple, tutal nahatag na sang breaking news ang nagakaigo nga istorbo sa shop manager, sa cashier, sa mga attendant, sa mga customer, sa guwardiya.  
	Ara siya nagatindog, bitbit ang isa ka tray, bitbit ang pangkimpit kag atubang ang nagkalain-lain nga tinapay, manamit nga mga tinapay, mahumot nga mga tinapay kag ginapanan-awan niya ang pula kag itum nga pinta, naka-italics, sang Maring's Grocery Store, amo man ang mga dahon sang kamote nga nagalutaw sa sabaw sang tubig-suba. Daw sa hinali nagbaskog ang kalamig kag nagkurog siya kag liwat niya nabatyagan ang pagpalamanug sang iya buli sa pagtulutumbo sang traysikul sa batsehon nga kalsada. Hasta matalupangdan niya ang pagtindog sa iya kilid sang isa ka mal-am nga lalaki, Caucasian, kag sa iya atubangan, ginapindot sang isa ka pamatan-on, Pinay, ang iya digital camera. Smaaayl, siling pa sini, kag daw nabulag siya sa pitik sang kasanag halin diri hasta liwat niya mabatyagan ang pagtiyog sang kalibutan. Ang tanan sa iya palibot nagahulag. Nagasaka-panaug ang mga mata sa iya kalawasan. Kon puwede lang itukon, hapulason, kudton siya sang mga tudlo kag mga kamot sa iya palibot. Sa pila, ginalubsan siya sang mga tikang, mga mahinay apang sigurado nga mga tikang, kasubong sang pagtupa sang kwarta sa kaha sining Freeesh Paaaraaadaays Goormee Shop. Nagkalam, nagraguok ang iya tiyan kag makita niya sa unahan ang pagsinaku ni Gerry buta sang basket, hala sige sulod, nagalinagapok lang ang linata kag binotelya sang ilimnon. Nagtubo sa iya tutonlan ang kauhaw kag liwat gintay-ug ang iya dughan sang magagmay nga mga linog. Gusto niya tawgon ang nobyo, si Gerry, apang indi niya madakup ang tinaga nga igamitlang, kasubong nga daw wala pa ini maimbento sang radyo, sang TV, sang mga balasahon. Kag wala siya sang mahimo kundi paminsaron ini. <i>Creative visualization. </i> Isa siya ka superhero, siya si Darna, apang lain nga Darna, iba sa Darna ni Mars Ravelo ukon sang Regal Films, amo man sang Ballet Philippines. Igadamgo niya, igabalay ining tinaga nga iya mangin sunod nga aksyon, sa sining duog, sa sining oras samtang ang TV liwat nagapaguwa sang <i>Heroes</i> kag ang bilog nga syudad sang Iloilo, ang bug-os nga isla sang Panay, ang 7,100 isla sang Pilipinas, ang bilog nga kalibutan ginagutom sa pagtuluhaw sang mga malahalon nga tinapay kag labi nga ginauhaw sa pagbaha sang Coke. 
<b> Ang Pagsukob sang Pinggan </b>
Genevieve L. Asenjo

      Nagadaba-daba ang udto kag kinahanglan ni Maring makalab-ot na sa suba sa pagtusmaw sang iya mga tiil sa danaw didto. Apang nagadaguob sa iya paminsaron. Kilat nga nagahiwa sa iya ulo ang madamo nga tinaga samtang nagalatay sa kahon sa tunga sang talamnan nga ang budyawi sang mais nagapamaypay na lungion. 40-60. 70-30. 50-50. Dies mil. Panti nga So-en. Pantalon ni Budoy. Sinas nga bubong. Abono. 
Ginhapulas niya sang mga tudlo ang balhas sa iya agtang. Ginsupsop niya ini
kag nagraguok ang iya tiyan. Nabatyagan niya ang linog sa iya mga tiil.  Daw sa ginatay-ug ang iya kaniwang; ang iya bug-os nga 46 anyos. 
	 Nagabitbit siya sang basket nga may sulod nga tunga sa kilo nga <i> wash sugar, </i>duha ka supot sang tinapay, kag isa ka utod sang habon-labada. Nabakal niya ini sa tiyangge sa tunga sang baryo halin sa iya kita sa traynta ka sinakol, sa tagdos-pesos. Ano nga suwerte ang nagdapu sa iya nga wala sing bugoy nga nag-utang.  
      Bilog nga gab-i siya nagkidkid sang balinghoy kag dungan nagbugtaw sa huni sang mga pispis. Nagbangon siya sa pagpuga sini kag pagtimpla sa kalamay nga pula. Wala pa makalusot ang mga silak sang adlaw sa ila banggerahan, nagabukal na ang tubi sa kaldero. Naluto ang iya sinakol sa hulma sang lata sang gatas sa usbong sang init sining tubi. Nagpamahaw siya sang duha, nagbilin sang apat para sa bugtong nga anak, si Budoy nga isa na ka soltero kag nagaeskwela sa pihak-baryo. Bakasyon subong kag padayon ini mamulot sang tae sang karbaw kag magtumpok agod ila mabukbok kag mahimo nga abono. Buas, magalungi sila sang mais. Nagapanglimog ang iya anak sang magdulhog siya sa talamnan, tabuk sa suba - pakadto sa baryo. Nagpatawag sang miting si Kapitan Alex. Alas nuebe, sa Barangay Hall. 
      Kinahanglan niya maabutan si Nonoy Butod, drayber sang traysikul. Mamangkot siya kon tagpila na ang presyo sang abono sa banwa. Matuod makamantener iya ang mga laswa sang abono halin sa nabukbok nila nga higku sang karbaw apang lain iya nga istorya ang lima ka kahon sang palay pag-abot sang tagtalanum. Sa gihapon, 36 ang ila igasab-ug pay tilawan man niya ang isa ka sako sang R-18 nga nabakal halin sa pagpamaligya niya sang mga laswa.  
      Naabutan gid man niya si Nonoy Butod nga nagapaandar na sang iya traysikul. Ang 21-0-0 kuno, 900 na subong; ang 21-0-0 nagadalagan na sa 1400.00, kag ang 14-14-14 mga 1600.00 na gid. 
      Gin-isa-isa isip ni Maring sa paminsaron ang mga budyawi sang mais. Naulihi ining isa nila ka kahon. Wala makaabot sa ila uma ang irigasyon nga ginpatigayon sang baryo, sa ayuda sang isa ka grupo sang madre nga nagbisita sadtong nakaligad nga tuig sa handum nga makabulig paugwad sang ila baryo. Nagaarikutoy ang ila mais sa pagdaba-daba sang kalibutan nga daw langit na gid kataas ang presyo sang abono sa iya palamatin-an. Maangkon bala niya ini sa ila malungi?  
      Naglibud siya sang sinakol nga wala-patay ang pagbatak sang iya patadyong. Maayo na lang kay wala pa makaumpisa ang miting, naubos na sa tumpok sang mga bugoy sa tiyangge ang iya traynta ka sinakol.  
      Padayon si Maring sa pagbalanse sa kahon, ang mga dahon sang hilamon nagasal-id sa iya patadyong, ang kabug-at sang iya ulo nagaungot sa iya tsinelas. Nagabunggo ang iya panan-awan sa puno sang lubi sa punta sang talamnan, antes ang suba. Angay lang nga wala sang hangin nga nagalubas sa mga dahon sang lubi. Wala man sang mga pispis nga nagahapon diri nga ang huni sang udto padayon nagagikan sa mga tinaga nga nagalitik sang iya ulo: 40-60. 70-30. 50-50. Dies mil. Panti nga So-en. Pantalon ni Budoy. Sinas nga bubong. Abono.
      Ginpakilala sa ila ni Kapitan Alex ang isa ka pangayaw nga negosyante kag ang kaupod sini nga taga-banwa, ahente sang bugas kag kararuton. Maniwang ining pangayaw nga daw sa matumba sang mabaskug nga hangin; pirot-mata; daw pilit nga mais ang panit. Wala pa ang ulan, wala pa ang tagtalanum, gusto na sang mga bisita baklon ang ila palay. 
      40-60 ang partehanay. Hatagan sila sang inugbakal sang binhi, abono, pamatay-peste, kag galastuson sa pag-arado-sab-ug-gabut-tanum-ani-treser.  Ang 60 porsyento sang negosyante, tukadan sang ila bagon matapos nila makapanglay-ang. 
      May arosera man ining taga-banwa. Hinali waay man sila sang kuwarta nga inugbayad sa pagpagaling, puwede gid ang bugas. Kag kon luyag pa nila ipadarawat ang pila ka sako sa ila 40 porsyento nga parte, nagatan-ay pa gid ining mga bisita nga sila man ang mabakal. Siling pa nila, pabor na ining ila pagahimuon bangod indi na sila maggasto sa pamasahe sa traysikul pa-banwa. Diri na mismo, sa ila baryo sa putok-putukan sang bukid, magasulod - kasubong karon - ang ila salakyan.  
      Daw sa gingus-ab ang pamatyag ni Maring. Dugangan pa sang mga komentar kag binaes-baes sang mga kasimaryo. "Pag-ugwad na ini; negosyante na ang nagakadto sa aton," siling ni Ontoy, isa ka Kagawad. "Ginamanol nila ang tawo," sabat naman iya ni Buday nga nakakolehiyo sang pila ka tuig antes mamana. 
      Nagkinala-kala ang mga tawo. May nagsinggit halin sa guwa nga binuang ining ila gusto himuon sa mga taga-baryo. Naglagapok ang bato sa atup sang Barangay Hall kag daw sa nabatian ni Maring ang paghagunos sang ulan sa ginahandum nga sinas nga atup sang ila balay. Nakita niya ang pagsalud niya sang balde, sang timba, sang hungot, sang caltex. Amo ini - ang iya natipon nga tubi-ulan - ang mangin irigasyon sa ila lima ka kahon. Maarado na ini ni Budoy, sa katapusan sang Mayo, kag makasab-ug na sila antes ang pagbukas sang klase.  
      70-30 ang nangin balos ni Kapitan Alex. Naghuraw ang kinala-kala kag wala nasundan ang bato sa atup sang Barangay Hall. "Tigulang pa sa pinakatigulang sa baryo ang amon lupa," buwelo ni Kapitan. "Bal-an sang tawo ang nahanungod sa Agraryan Reporm Prugram kag damo na nga pagtinguha ang amon nahimo agod mapaugwad ang amon produkto, apang ang problema diri sa amon, matuod nga bukid pay wala man sang lasang amo nga indi makasustento sang patubig ang kakahuyan. Bal-an naton nga indi na masaligan ang ulan. Maayo gid man tani kon makabulig sa kapital ilabi na gid nga daw sa nakalimtan kami iya diri sang aton gobyerno, apang daw masakit gid ang pagtulon sang inyo ginataya nga 40-60."   
      	Daw lagpok sang paklang sang lubi sa lupa ang pagpamalakpak sang pumuluyo. Madasig; wala magdugay. Ang nagsunod amo ang pagginhawa sang pumuluyo nga daw dahon nga nagapaduyan-duyan sa hangin, samtang nagahulat sa mangin sabat sang mga bisita. 
      Nagmala ang tutonlan ni Maring kag nag-alay ang iya butkon nga subong lang nangin mabug-at ang pagbitbit sang basket samtang nagatindog siya sa likod sang nagapulungko nga kasimaryo. 








8







Title:Pahanumdum sang Don Juan
<b>Pahanumdum sang Don Juan</b>
<i>Maria Luisa S. Defante-Gibraltar</i>

      Ini may kaangtanan sa ika-9 nga pagsukat sang pagkalunod sang barko nga Don Juan.Abril 22, 1980, Martes nga adlaw. Makahalanguyus nga hitabu. Madamu nga katawhan sa iban nga bahin sang kalibutan ang nalambutan sadto nga balita. Ang natabu nga ini nagresulta sa kamatayon sang madamu nga mga pasahero.
	Sadto nga tuig wala diri ang amon amay kag iloy. Didto sila nagbakasyon sa Australya kay gindala sila sang amon manghud nga nars. Sang makadangat sa ila ang makahalanguyus nga baluta sang pagkalunod sang Don Juan, gilayon nga nag-over seas call ang amon amay sa Bacolod. Si Nonoy nga amon kamanghuran ang nakasabat sang iya panawag.
	"Tang? Kamusta? Naga-endyuy bala kamo ni Mamang dira sa ila ni Inday Ermie?"
	"Naga-endyuy kami. Pero ginakulbaan kami ni Mamang mo karon bangud sa balita diri nga nalunod ang barko nga Don Juan."
	"Kaabtik sa inyo magdakup dira sang balita ba," nasabat ni Nonoy kay kaagahon sang Abril 23 sang manawag si Tatang.
	"Grabe diri ang pag-cover sang balitabahin sa trahedya kahapon. Wala bala sing nakasakay sa inyo dira?"
	"Sanday Toto kuntani. Amo kuntani ato nga barko ang ila sakyan kay mabakasyon sila sa Bacolod manday Manang Lin kag sang kabataan pero wala sila makadayon kay sang manuglakat na sila, masyado ang pagsuka ni Junjun. Gani wala sila makadayon."
	"Salamat sa Diyos. Ginkibang gid kami ni Mamang mo kag ni Inday mo Ermie."
	Madamu kaayo nga mga suliganon ang naangut kag nadihon sa trahedya nga ato sa dagat. Lunsay makahalanuklog kag makahalanguyus pamatian. Apang sining pag-aninaw naton sadto nga hitabu, isa ka pahanumdum ang aton nakuha. Natabu ini sa aton isa ka abyan nga natabuan nga nakasakay sa amo nga barko.
	Si Terry nagatudlo sa isa sa mga buluthuan-publiko sa Bacolod. Ang iya bana amo si Pete kag may bugtong nga anak nga babaye si Grace nga nagapanuigon sadto nga tuig sing napulu. Nakaugalian na sang amo nga pamilya nga sa kada Marso kag Abril nagabakasyon sila sa Manila. Apang sina nga talipuspuson sang Marso may ginhambal si Pete kay Terry.
	"Day, indi siguro ako makaupod sa inyo sa bakasyon. Masyoado gid sa amon kasaku sa opisina kag indi ako pagtugutan sang amon boss sa pag-leave para lang magbakasyon."
	"Ano na lang gali ini, Pete?" day mangluya man si Terry bangud masubu ang bakasyon nila sang anak kon sila lang ang duha, ilabi nag id si Grace nga sigurado nga pangitaon gid ang amay.
	"Pero anhon ko abi, Day? Sige lang, una lang kamo ni Grace kag upda lang ninyo si nanay. Maapas lang ugaling ako kon mauloulohan ko si boss," pangako ni Pete. Ang nanay nga ginatumud sini amo ang tigulang nga iloy ni Terry nga kaupod nila sa pagpangabuhi.
<b>Kaagahon sang Kalisang</b>
<i>Maria Luisa S. Defante-Gibraltar</i>

      Duog: Nabaybayon nga bahin sang syudad sang Pagadian. Takna: Ikapito sa gab-i. Adlaw: Lunes. Petsa: Agosto 16, 1976. Okasyon: Ika-napulogtatlo ka tuig nga anibersaryo sang kasal nanday Igmedio kag Felipa Claridad-lunsay mga manunudlo sang pribado nga bulothuan sa syudad.
	Masaku ang mag-asawa sa pagtatap sang ila mga dumuloaw. Si Tyo Mediong yadto sa salas sang ila puloy-an nga nagapakig-atubang sa iya mga kaabyanan kag kaupdanan sa buluthuan. Si Tya Fely naman masaku ang pakadto-pakari sa paghisayod kon ano ang mga kinahanglan sang mga nagakalaon sa latok-kalanan. Masadya ang tanan. Magansal. Nagakilinadlaw kag nagasinunluganay. May iban gani nga nakainum-inom na kag ang kumpas sang mga kamot kag hagyon sang mga lawas sibo sa tukar sang lalantunon nga nagikan sa Claire de lune nga stereo phono sang mag-asawa. Natapos ang kahiwatan sang mga napulog-isa ang takna sa kagab-ihon. Ang lima ka anak sang mag-asawa, nga ang kamagulangan nagaedad sang napulogduha ka tuig ka gang kamanghuran tatlo ka tuig, nagpinalumba na sa ila mga hulot agud magtulog. Ang mag-asawa nga ginlapyo gid sa pagtatap sang ila mga bisita naghanada naman sa pagpahuway. Wala na gani sila makapanghimos sang mga nagalinapta nga kasangkapan.
	"Buwas na lang inang pagpanghimos, Fely," siling ni Tyo Mediong nga sinipit ang asawa padulong sa ila hulot-tulogan. "Matulog na kita. Lapyu gid kita."
	"Huo man gani, Mediong," sabat sang asawa nga nanguy-ab.
	Pila pa ka tion nagluntad na ang kalinong. Ang kaina magansal nga palibot naglinong. Tuman kalinong. Naghagnop ang palibot. Ang mabatian lamang amo ang pila ka huni sang panggab-i nga mga sapat-sapat nga nagasimpon sa kinulas sang mga dahon sang kakahuyan nga nagasaut sa malulo nga huyop sang mabugnaw nga harupoy sang kagab-ihon. Ang himatayon nga bulan nagguwa sa iya ginapanaguan nga kumbong sang panganod kag nagpakita sang iya nawong sa kalaparon sang langit. Daw nagahibi ang iya nawong sa sining iya pagsubang. Daw may buot sia ipahangop sa sining masubo niya nga bayhon.
	Nakabangon si Tyo Mediong sang mabatyagan nga daw nagatay-og ang ila puloy-an. Namatyag sia.
	"Linog," namitlang niya. Inuyog niya ang abaga sang asawa nga nakabatyag man gilayon.
	"Huo kag daw mabaskog," sabat sang bana. Mationtion nabatian nila ang kinagula sang ila mga kaingod.
	"Linog, linog gid!" sininggit sang mga ini. Nagguwa si Tyo Mediong sa ila geyt kag gawahon ang baybayon. Masanaaw ang siga sang masubo nga bulan. May iban nga kalalakin-an nga nagsunod sa manunudlo sa pagtan-aw sang baybayon. Nahibal-an nila nga ang linog masunson ginasundan gid sang tidal wave. Nagapaniguro lang sila tungod yara sila nagapuyo sa higad sang baybayon.

<b>Ang Babaye sa Lunok</b>
<i>Maria Luisa S. Defante-Gibraltar</i>

      Hitabu ini sa kabuhi ni Tyo Teban nga isa ka mangunguma sa isa ka malayu nga probinsya. Si Tyo Teban indi mapinatihon sa mga maligno tungod nagapati sia nga wala sing kamatuoran ini nga mga butang. Apang sa masami indi malikawan nga indi sia makabati sang mga estorya bahin diri tungod madamu ang nagsugid sa iya nga ang iya uma isa ka mariit nga duog.
	Paano ang pagkatabu sina?
	"Tungod may lunok nga nagatabu sa imo uma," ang maabtik nga sabat sang mga ini sa iya. Apang malungo lamang kag magyuhum si Tyo Teban.
	Isa ka Biernes sang hapon, nagpauli si Tyo Teban gikan sa ila uma. Temprano pa sia nagpauli tungod nahibal-an niya nga wala sa ila balay ang iya asawa. Ato ini sa banwa nagabaligya sang mga kararuton nga patubas sa ila uma.
	Sang ioya pagsampot sa ila ugsaran, may nakita sia nga matahum nga babaye nga nagapungko sa ila hagadanan. Indi niya kilala ang amo nga babaye. Matinahuron nga namangkot si Tyo Teban kon ano ang kinahanglan sang babaye kag kon ano ang iya maalagad diri.
	"Wala gid man. Nagpungko lang ako diri sa pagpahuway tungod ginkapoy ako sa paglakat."

      "Ngaa, diin ka bala nagapuyo?" natingala nga usisa ni Tyo Teban tungod wala gid niya makita ang babaye nga ini sa ila baranggay.
	"Dira lang sa unhan," kag tinudlo sang babae ang duog nga nahamtangan sang lunok sa unhan lang nayon sang balay nanday Tyo Teban.
	"Apang wala man sing balay dira sana nga duog," nakibot si Tyo Teban.
	"May ara, apang indi lang makita," maabtik nga sabat sang babaye. "Kon mahimu tani mangayu ako sang isa ka baso nga tubig; ginauhaw gid ako."
	Hinatagan siya ni Tyo Teban. Pagkatapos nga makainom nagpasalamat ang babaye kag gilayon nga naglakat. Madasig ang iya paglakat. Ginasunod sia sang panulok ni Tyo Teban. Sang nagahinampot na ini sa lunok, nakapamisok ang lalaki. Kag sang tulukon niya liwat ang babaye nga nagalakat, wala na niya ini nakita. Amo na lang ang kakibot ni Tyo Teban.
	"Diin bala nagsuhot ang babaye nga ato? Ngaa hinali lang sia nadula?" sinugid ni Tyo Teban ang nahanungod sa babaye.
	"Basi bag-uhanon diri sa aton duog," sabat sang asawa nga wala man nagapati sang mga bahin sa maligno.
	"Basi ayhan, wala lang makahibalo tungod naligwin ining uma nga aton ginapuy-an."
	Nalipatan na sang mag-asawa ang natungod sa babaye. Apang duha ka adlaw ang nakaligad, sang tuning-gab-i sadto, nakabugtaw si Tyo Teban halin sa isa ka mahamuok nga katulugon tungod tuman katugnaw kag mabaskog ang huyop sang hangin nga nagluntad sa hulot nila nga mag-asawa. Sang muklaton niya ang iya mga mata, nakita niya ang isa ka matahum nga babaye nga nagatindog sa iya luyo. Ini man ang babaye ang nangayo sa iya sing tubig duha ka adlaw na ang naglingad.

<b>Babae nga Nakaputi sa Taytay</b>
<i>Maria Luisa S. Defante-Gibraltar</i>

      Sugilanon ini sang isa ka tsuper sa pampasahero nga dyip nga nagabiyahe sa sur nga bahin sang Iloilo. Sia si Tyo Anton.
	Si Tyo Anton nagapanuigon na sing 45 anyos kag nanigulang na kuno sia as pagdala sang salakyan. Nagaedad lang kuno sia sing 20 anyos sang magsugod sia sa pagdala sang dyip pampasahero sang iya tiya. Sugod sadto wala na sia makahalin sa gapus sang manibela. Nagasulod na sa duha ka-pulog lima ka tuig ang iya pag-drive sang salakyan.
	Si Tyo Anton tumandok sang Victorias apang nakapangasawa sang taga-Iloilo gani nga diri sia pumauli. Kag sa sini nga duog, pagdala man gihapon sang pampasahero nga dyip ang iya trabaho.
	Si Tya Purang ang iya asawa magkatulad sa iya sing paniguon. Indi na unta gusto nga magdala pa ang bana sang dyip bangud maayo na ang lakat sang ila negosyo nga isda sa merkado sa ila banwa.
	"Abi Anton, untati na bala inang imo pag-drive. Buligi na lang ako sa negosyo ko sa isda. Mabuhi kita sini kag ginapanan-aw ko nga ini ang makapatapos sang aton lima ka mga anak sa kolehiyo," hingyo ni Tya Purang sa bana nga bag-o lang nakapauli halin sa balay sang tag-iya sang dyip kag maninoy ni Amy nga ila kamagulangan nga anak.
      "Hay, Purang, ako naman ang ginapahilabtan mo. Nahibal-an mo nag id nga pirs lab ko ang pagdala sang salakyan. Indi ko gid mabayaan ini nga hilikuton. Napaathag ko na ina sa imo sadto pa, indi bala?"
	"Huo man gani. Pero basi pa lang magbaylo ang imo pensar. Maayo ang lakat sang aton negosyo nga isda," pagganyat sang asawa sa bana.
	"Hinugay na dira, Purang. Bisan magmilyonaryo ka gilayon sa sinang imo negosyo, indi man gihapon ako makabulig sa imo," laghong sang bana. "Obra nga ang bahu mo daw karaho na. Indi na pangromansa nga baho," sunlog sini sa asawa.
	"Hitsura lang sang pagkulu-karaho mo! Andaman mo lang karon, Anton ka, kon makapaligo ako kag makapahumot kay indi ka gid makasulod sa kwarto," purugiot nga wangal ni Purang nga naglain gid ang buot sa ginsiling sang bana.
	"Sus, ikaw lang imo, huo!" sabat sang bana nga nagbalik sa ila salas. "Daw indi ka na imo malahog. Lahog ko lang ato. Sa kamaturoan bisan bahu ka isda, ikaw gihapon si Purang nga asawa ko. Nga pirs lab ko," uloulo sang bana nga ginhapulas ang ulo sang nagsunggod nga asawa.
	"Hinugay dira, Anton a! Bag-o ka gid lang nagsiling sa akon nga pirs lab mo ang pagdala sang salakyan. Karon ako naman ang pirs lab mo? Intua didto ang tawo nga sungi apang indi lang si Purang nga bahu-karaho," daw indi gid madala sa uloulo nga sabat sang asawa.
	"Sus, si Inday man," kag ginpulopulo sang bana ang gumon nga buhok sang nagakusmod nga Purang. "Ang pirs lab ko nga trabaho amo ang pagdala sang salakyan, apang ang pirs lab ko nga babaye ikaw gid."
<b>Ang Nagapangaluyag nga Indi Makita</b>
<i>Maria Luisa S. Defante-Gibraltar</i>

      "Iha, Karen, abi pagpakigsimpon man sa imo mga amiga," hambal sang iloy. "Daw wala gid ako makabati nga nagabarkada ka."
	"Huo man, iha," sugpon man ni Tyo Anton nga iya amay. "Ngaa wala ka gid imo nagaguwa sa balay kon ari ka diri sa aton? Magpamasyar ka upod sa imo mga amiga sadtong sa high school ka pa."
	Si Karen isa ka maanyag nga coed. Nagapanuigon  sia sang napulog-siam kag nagabutho sa isa ka kilala nga unibersidad sa syudad. Bugtong sia nga anak sang manggaranon nga panimalay sa isa ka banwa sa Sur nga bahin sang Ilocos. Mabuot si Karen, masinulundon nga anak kag indi palabarkada bisan pa nga sia nabun-ag sa manggaran nga panimalay. Mestisahon si Karen, malaba ang buhok, apang mahipuson nga pagkadalaga. Bisan maayo sia sing panimuot apang sa mga indi gid makasunar sang iya batasan nagasiling nga sia suplada kag bugalon. Apang ang sa matuod lang, sia indi palahambal kag maluyag nga sa masunson mag-isahanon lang. 








9







Title:Sang Nagmisa sa Kapilya Sang NiÃ±o Dalupangon
<b>SANG NAG-MISA SA KAPILYA SANG NIÑO DALUPANGON</b>
<b><i>By Bryan Mari Argos</b></i>

	Garok ang hangin.  Nagabagtik ang duta.  Mapintas ang adlaw.  Nagapalamin-ot ang ginhawa sang tanan nga naga-agi sa ganhaan sang kapilya sang Niño Del Barrio sa Barangay Cudian, Capiz.  Nagasungaw ang anghit sang mga tumuluo tungod sa nagatagiti nga init sang udtong adlaw.  Dugang pa sini ang makasuluka nga baho nga gikan sa mga pilas sang mga tawo; mga pilas nga garok na sa impeksyon.  Kun ano ka damo ang kagaw kag hanlok nga nagalurupad sa kahawaan, amo man kadamo ang mga tawo nga nagapilit magdasuk sa ganhaan sang kapilya para makapalapit sa imahen sang Niño nga yara sa altar.  Sa may pasilyo nga nagapadulong sa altar, nagatambak and indi maisip nga mga baston kag mga saklay.  Sa wala sang altar, nagapila ang mga de-kariton nga mga linkuran nga tapi.  Wala na sang may nagapungko sa sining mga linkuran.  Naga-awas ang tawo sa kapilya, indi kasubong sang iban nga mga inadlaw sang nagligad nga kalong ini.  Subong nga Sabado, indi lang ang walo ka domingo debotos ang ara para magrosaryo.
	Ara ang imahen sang Niño Del Barrio sa alcoba sa tunga sang altar.  Apat ka lapak sini ang iya kataasun.  Duag tiposo ang maamyon sini nga guya kag ang iya duha ka mga kamut, untay kag nagadupa. Wala ini sang korona nga naandan kasubong sang iban nga mga imahen sang Niño kundi tatlo lang ka kasilaw nga korte dahon nga naga gwa sa iya ulo nga puno sang mahaba kag kulot nga buhok.  Puspos nga pilos nga asul ang biste kag kapa sang imahen.  Mahaba ini nga nagadagdag sa iya mga abaga hasta nga magsangyad sa lamesita kag sa salog sang altar.  
      Bagtas ang imahen - kun pagalantawun sang malapitan ang iya sini duha ka tiil, may mga pak-ad ini sa may kilid sang dapa-dapa nahanungod sa pagkataltal sang tapi sini nga iya ginatungtungan sang una, may isa na kuno ka siglo ang nagligad; antes pa sang ginakuno-kuno nga daku nga sunog sa Cudjian.  Nakuha kuno ang imahen sa isa ka balay nga nakaluwas sa sunog sang binayaan na sang tag-iya ang yadto nga balay.  Gani, upod sang iban pa nga kagamitan sadtong balay, nabilin man ining imahen nga yara na subong sa kapilya sang Cudjian.  
      Patay na ang makapamatuod sini nga sugilanon - wala na gani niya makita ang iya nga apo nga si Waning.  
      Patay naman siguro ang tag-iya sang imahen - madugay na nga ginlamon sang tinuig ang iya bilog nga balay, apang yara pa ang mga haligi kag kudal sini nga nagahana naman nga mag-uy-uy.  Nagabawod na sang katapukon ang tapi nga kudal nga pila na lang ka pulgada, magalapaw na sa dulunan sang Baranggay Cudjian.  
      Ang imahen, ang mga haligi, kag ining kudal na lang ang nabilin sang balay nga nakaluwas sa sunog, kun pagapatihan ang sugilanon, apang bisan ining nabilin nga saksi sang mga nagliligad, anay kag tinion man gihapon ang inatubang nga mapintas nga kasumpong.   
	Nagalagaw kuno si Niño del Barrio, suno sa mga pumuluyo.  Nagabisita sa mga nagamasakit kag maghatud sang milagro sang ikaayong lawas.  Pagpamatuod sini ang mga liso sang dalupang nga nagpilit sa may ubos nga bahin sang kapa sang imahen.  Dugang pa nga kun sa diin man nagtalapik ang mga gagmay kag makatul nga liso sang dalupang, may mga lamhit man ini sang nagpilitgang nga lutak nga halin sa mga lamawan sang karabao nga nagapalibot sa Barangay Cudian.  Nadiparahan ini ni Juana  nga manuglimpyo sang altar - Waning, kun sa mga taga-Cudjian.  
      Samtang nagahanda siya para sa pag-abot sang walo ka debotos sang Domingo sang kapistahan sang Niño, manug-isa pa lang ka semana ang nagligad, gin-agaw ang iya panulukan sang malutak nga kapa sang imahen.  Sang iya ini tani tap-ukan, dayun niya nga nakita nga puno ini sang dalupang.  Nadiparahan niya pa nga ang mga tiil sang imahen puno sang lapok hasta sa iya sini lukoluko-an nga dawsa nagtarag ini sa lapukon nga duog.  
      Pag abot sang walo ka mga tigulang nga mga babaye nga nangin kilala bilang Domingo Debotos, ginpakita ini sa ila ni Waning.  Dayun sila nagpalangurus sing may ka-pito kag naghalapa nga nagadupa sa atubang sang imahen, sa baldusa sang kapilya.  Nalipat na sila nga ang pagrosaryo amo ang tuyo nila didto sadtong aga sang Domingo sang Kapistahan sang imahen.
	'Dapat mahibaloan ini sang mga pumuluyo - ipabalo natun subong gid nga hapon.' Siling ni Waning.
	'Indi, subong na nga aga,' sabat ni Adelaida kay Waning sa pagpamatok.
	Nagsugod ang iban nga mga tigulang sa pagamba sang gosos para sa NIño.  Si Adelaida wala patay sunod-sunod kay Waning samtang ini nagapanilhig sa may ubos sang altar.  Pustura ang bestida kag makap-ul ang kolorete sa nagakiwit nga guya sining ni Adelaida nga iloy sang Barangay Kapitan.  Pulido ang pagkapinso sang iya maputi nga buhok nga daw ensaymada nga nagatungko sa iya ulo.  Nagaikang-ikang 
siya sa paglakat tungod kay nakaagi na siya sang istrok nga nangin kabangdanan sang pagkaparalisa sang wala nga bahin sang iya kalawasan.  
      Si Waning naman, wala pahuway nga magpinanghakal bisan diyutay pa lang nga distansiya gikan sa altar ang iya nalimpyuhan.   Nangin mahapuon siya tungod sang iya TB nga wala pa nabulong hasta subong.  Nagalingat palayo sa iya si Adelaida kada maghala ini hinali maasikan sang laway sang tibihon kun ini mag-ubo.
	'Indi pa man piho nga milagro ini, Adel, hinali mahuy-an kita sa mga tawo.'
	'Hai nano pa man abi ang kabangdanan nga napuno sang dalupang ang kapa sang imahen kag ang iya tiil nakapulan sang lutak nga sa mga lamawan pa halin?  Indi bala ina milagro?'
	'Hai, galing...'
	'Galing ano...?
	'Galing basi kun...'naurungan si Waning sa iya ginahambal sang nadiparahan niya nga may pamatan-on nga natumba sa may ganhaan lang sang kapilya, gani ini nagbungkaras sa pagdalagan padulong sa pamatan-on agud mabuligan ini.  Ginsunod siya sang naga-ikang-ikang nga Adelaida.
	'Galing ano?  Sabta abi ako Waning, nano man nga daw naga-hala man kita sa hangin ah...'
	'Adel!!!!' singgit ni Waning samtang ginatuytuyan sini ang nadasma nga pamatan-on.  'Adel! Adel! Kari ka di, dali!!!!
	'Ano?? Indi ta ikaw mabatian!'  singgit ni Adelaida samtang ginalingi ang iya ulo sa direksyon sang tingog ni Waning.
	'Dalia, Adel!'
	Naabtan ni Adelaida si Waning nga gina-agubayan ang pamatan-on nga natumba.  Abot talinga ang ngirit ni Waning.
	'Wala na ako ginahapo, Adel!  Wala na!  Maayo na ako!!  Milagro!' siling ni Waning nga nagatululo ang luha sa iya mga mata.
	Nagmuludlat ang mata ni Adelaida sang nakita niya si Waning nga nagdalagan liwan padulong sa altar. Nagluhod ini sa atubang sang imahen kag ginhalukan ang asul nga kapa.  Nabilin ang pamatan-on sa tupad ni Adelaida sa may ganhaan sang kapilya sang hinali ini nga dumalagan sa mga ingod nga balay nga nagasinggitan.
      'Milagro!  Ang Niño nag-milagro!  Si Lola Waning!  Ginmilagrohan!' singgit sang bata.
      Sa dili madugay, nahibaloan na sang bug-os nga barangay ang milagro sang paglagaw sang Niño del Barrio.  Sa dili madugay, gin-paubrahan na ang imahen sang panibag-o nga lamesita para tungtungan sini.  Sa dili madugay, ang mga malubog nga inggat sang kasilaw sa ulo sang imahen nagbadlak liwan matapos ginkuskusan sang iba kag kalamansi.  Sa sulod sang pila lang ka adlaw, ang alkoba nga naandan nga kalong sang puni napuno na sang mga matahum kag mahamot nga kabulakan.  Ang madulom nga alkoba sang Niño nga ginaiwagan lang sang isa ka nagapamiraw nga bombilya nangin buta sang masanag nga mga krismas layts.  Ang sang-una kapilya nga ginalingatan lang sang mga tawo kag ginalumbusan, nangin tilipunan sang mga deboto kag mga pumuluyo nga nagamalasakit.  
	'Hai, wala man gihapon nag-kadto ang pari, eh, no?' pamangkot ni Minyong sa nagabaligya kaugatan sa may tupad sang ganhaan sang kapilya.
	'Wa'ay pa yong, ano man abi kay wala man kuno ina ginakilala sang parokya ang aton nga kapilya kag imahen.  Maayo man gani to kay ginmilagrohan kita, hinali magbag-o man ang kasingkasing sang mga kaparian.'
	'Siling ko gid...Hai, may badjawan ka?'
	'Ari 'yong, bag-o ko lang ina ginpangasbot to sa wayang, malain ang imo suluksulok hai?'
	'Indi ah, si Teray , nagdamo na gid ang iya mga pilas sa tiil.  Hai, balmuhan ko lang para mag-untat ang dinugo.'
	'Hai, malunggay ang maayo sina ya 'yong.'
	'Ayaw abi ako pagtudlu-I Bitang ah, mas mayad ka pa sa akun nga ako ang manug-bulong diri.'
	'Wala na lang pagdalha diri sa kapilya kay...' pahutik nga budo-budo ni Bitang samtang nagpasurip ini sang iya mga mata kay Minyong nga albularyo sang Barangay Cudian.   Wala ni Bitang paghunahunaa nga maanting gali ang pamatin-an ni Minyong, gani nabati-an siya sini.
	'Kag ma ano siya dayun dira?  Makang-kang pareho sinang mga mapinatipatihon nga mga ina?' akig nga sabat ni Minyong, dala tudlo sa mga nagaralakat nga mga deboto padulong sa kapilya.  'Puro lang ina tanan kalokohan, magpinati-pati sina nga...Ahos pa dayun kag salong - sagad ka imo ya panugyan sang wala ka kahilabot-labot - hai, pila tanan?'
	'Kinse lang 'yong.' Nagakusamod nga sabat ni Bitang.
	Gindaho ni Minyong ang tatlo ka tig-lima sa tindera dungan baton sang mga binaklan niya nga ginputos ni Bitang sa laya nga dahon sang saging kag ginbugkusan sang rabotrabot sang lubi.   Naglingat si Minyong sa ganhaan sang simbahan kag nagtalikod.  
      Samtang naglakat siya, nasugata niya ang madamo pa gid nga mga tumuluo nga padulong man sa kapilya.  Kalabanan sa ila ginatuytuyan sang ila mga paryente kag kapamilya kay daw halos indi na makalakat ang mga ini.  Ang iban sa ila may mga ginauyatan nga mga sanga sang bayabas nga ginhimo nga baston.  Pila sa ila ang may mga dagku nga naganana nga daw mga uyapos sa ila mga guya kag panit sang kalawasan.  Ang iban pa gid, daw halos naputos na ang bug-os nga lawas sang gasa, apang nagasid-ing sa mga giha sang gasa ang mga nagadulurugo nga mga pilas.  Ini nga mga nakita niya nga mga pilas daw kasubong gid sang mga pilas sa mga tiil ni Teresa ukon Teray nga kaisa-isa niya nga puya.  
	Indi man gid tanto kalayo ang balay ni Minyong sa kapilya kun sa diin nagakahitabu ang natungdan nga milagro kuno sang Niño del Barrio.  Sa naandan, mas ginpili ni Minyong nga magkabuhi nga nagaisahanon kaupod sang iya nga dalagita sugod sang napatay ang iya asawa sang mag-bun-ag ini.  Lambod ang pusod ni Teray sa iya liog, nauna pa ang inunlan.  Kun nasobol lang sang diyutay nga tinion ang pag-guwa ni Teray sa taguangkan sang iya iloy, basi wala gid sang nabuhi sa ila nga duha.  
      Dinugo ang iloy ni Teray kag siya, nagdaku nga bata-bata ang paino-ino - kulang-kulang kuno siling sang mga pumuluyo; Tirik-tirik ang palayaw nila diri nga ginakaingit man ni Minyong kun mabatian.  Katurse na si Teray, apang lima lang ka tuig ang iya paminsaron. Manayanaya ang iya guya kag maitum kag kulot ang mahaba sini nga buhok.  
      Hayub-hayub man lang ang balay sang mag-tatay nga Minyong kag Teray.  Ginmanomano lang ini ni Minyong patindog sang nagabusong pa ang iya asawa.  Wala gid man sang daku nga kagastusan si Minyong nahanungod nga ang ila kawayan nga pader ginhigot niya lang sa mga dagku nga mga raha nga haligi nga ara na nga daan.  Nag-gaid lang siya sang binulad nga cogon kag gintungtong ang mga ini para mangin atup.  Maluwas sining mga haligi, may kudal naman ang duog nga ila ginplastaran sang ila hayub-hayub.  May pila na lang ka pulgada kag magalapaw na ining kudal sa dulunan sang Barangay Cudian.   
      Diyes minutos man ang pagtarag ni Minyong bag-o siya makalambot sa gawang sang ila balay.  Ang iya kuryanot kag mairum nga guya markado na sang mga pinalian sang mahapdi nga lihap sang matag-as nga dahon sang kugon.  Ginalukot ni Minyong ang iya pantalon hasta sa ubos lang sang iya tuhod agud indi ini madamulitan sang malabaab kag lum-ok nga lutak sang mga lamawan sang karabaw.  
      Maluwas sa lutak, gina-tak-an man si Minyong magsagi piknit sang mga liso sang dalupang nga nagtalapik sa iya dilargo.  Dagaya ang tubo sang dalupang diri sa iya ginaagyan kag sa bug-os nga barangay Cudian.
	Nagbalikwa si Teray sa hiligdaan nga papag sang nabatian sini nga gin-gihit ang kawayan nila nga puertahan.
	'Tataaay?  Kaw naaa?  Awi wang ko di sa chuwarto,taaaay.'
		
      







8







